E LIONEL DUROY l
Traducere din franceză de
SIMONA MODREANU


Colecţie coordonată de DENISA COMĂNESCU
LIONEL DUROY

EUGENIA

Copyright © Editions Robert Laffont, S.A., 2018
All rights reserved.

© HUMANITAS FICTION, 2019, pentru prezenta versiune
românească (ediţia digitală)

ISBN: 978-606-779-595-0 (epub)

EDITURA HUMANITAS FICTION

Piaţa Presei Libere 1, 013701 Bucureşti, România
tel. 021/408 83 50, fax 021/408 83 51
www.humanitas.ro

Comenzi online: www.libhumanitas.ro

Comenzi prin e-mail: vanzari@libhumanitas.ro
Comenzi telefonice: 021.311.23.30


Pentru Betty Mialet şi Bernard Barrault,
care-mi sunt alături de treizeci de ani.


Mihail a murit ieri, 29 mai 1945, strivit de un camion.

M-a înştiinţat Andrei.

Am ridicat receptorul, aşteptându-mă să fie Mihail - aproape
numai el îmi telefona.

- Jana? Eu sunt... Mă temeam că n-o să dau de tine.

- Ce s-a întâmplat?

Fratele meu mai mic se străduieşte mereu să-şi ţină sentimentele în
frâu, dar am simţit că abia se ţinea să nu plângă.

- N-ai ascultat radioul?

- Nu, în seara asta nu. De ce?

- Nu-l deschide, Vin la tine.

- Ba nu, spune-mi întâi ce s-a întâmplat! E vorba de Ştefan? L-au
găsit pe Ştefan sub dărâmăturile Berlinului?

- Aşteaptă-mă, ajung la tine în zece minute... Nu, nu e vorba de
Ştefan.

- Atunci e vorba de tata sau de mama! Andrei, spune-mi imediat
ce s-a întâmplat. Ai auzit? Imediat!

- E vorba de Mihail, Jana, de Mihail... Cine i-ar pomeni pe
părinţii noştri la radio? Dar nu pot... Nu pot să ţi-o spun aşa.

L-am auzit înghiţindu-şi un hohot de plâns.

- Mihail a fost atacat, nu?

- Of, Jana, se spune că e mort... Se spune... Aşteaptă-mă, Vin.
Aşteaptă-mă neapărat.

Am recunoscut soiul acela de urlet înfiorător care ţãşnea din mine,
cel al femeilor cărora li se spune că soţul sau fiul lor tocmai a fost
ucis, cel al mamei când a aflat că Ştefan era dat dispărut. Şi nu voiam
asta, cu nici un chip. Femei care se frâng şi bocesc, în vreme ce
bărbaţii tac. Mi-e silă de teatrul femeilor. Atunci, mecanic, am dat
drumul la radio şi m-am aşezat. Tot corpul a început să-mi tremure şi
mi-am încrucişat braţele pentru a-l potoli. O voce pe care am
identificat-o imediat ca fiind a lui Mircea Eliade evoca locul
accidentului în opera lui Mihail. „Prietenul meu Mihail Sebastian,
repeta el, dragul meu prieten“, cu acel ton dulceag de pocăinţă pe care
îl adoptă de când „iubita“ lui Germanie a încetat să existe. „În
întreaga operă a lui Sebastian, spunea el, vedeţi locul pe care îl ocupă
întâlnirea întâmplătoare, hazardul, accidentul fericit, nu-i aşa, capabil
să elibereze personajul din universul oprimant în care se zbate.“

- Domnule Eliade, întreabă jurnalistul, şi el plin de scrupule, cum
se poate vorbi de un „accident fericit“ în această zi funestă?

- Dar cine Vă spune că Sebastian nu-şi dorea un asemenea
moment? Cine Vă spune că nu-l aştepta ca pe o eliberare?

Dintr-odată, era din nou acel Mircea sigur pe el din anii de vârf ai
Gărzii de Fier, aprig lăudător al lui Codreanu şi Hitler, cel care
pretinsese, într-o seară de august din 1941, că era „sănătos“ ca evreii
să plătească în sfârşit pentru tot răul pe care îl făcuseră diferitelor
popoare europene care îi primiseră.

- Şi tu-mi spui asta mie, prietenul tău, îi replicase Mihail cu
blândeţe.

- Îi spun asta lui Iosif Hechter, Mihail. Nu eşti tu Iosif Hechter,
prin sângele care-ţi curge în vine, înainte de a fi scriitorul Mihail
Sebastian?

Spre sfârşit, Mihail nu mai voia să-l vadă, iar când Eliade se
întorcea pentru câteva zile la Bucuresti de la Lisabona, unde era ataşat
cultural la ambasada României, cei doi „prieteni“ se evitau.

Apoi n-am mai vrut să-l ascult pe individul acela şi am început să
mă învârt prin bucătărioara mea. Abia aşteptam să ajungă Andrei, să
umple cu prezenţa şi cuvintele lui golul acela în care simţeam că mă
scufund. Însă frazele lui Eliade îmi reveneau în minte. Avea dreptate,
desigur, toată Viaţa Mihail sperase într-o întâlnire fericită, un accident
fericit care să-l scoată din melancolia lui. Şi abia în clipa aceea am
făcut legătura - ce proastă sunt! - cu titlul ultimului său roman,
Accidentul, apărut în 1939, chiar înainte de război. Doamne,
Dumnezeule! M-am repezit la carte. Era o prostie, ştiam prea bine că
Mihail nu-şi anunţa acolo propria moarte, îl citisem şi recitisem,
sperând să găsesc, dimpotrivă, motive de speranţă pentru noi doi.
Accidentul care deschide romanul e acela al unei tinere femei, Nora,
care cade rău de tot de pe platforma unui tramvai, pe o stradă din
Bucureşti, şi pe care Paul, dublul lui Mihail, ajunge să o conducă
acasă, în lipsa altor doritori. Paul se poartă îngrozitor de urât cu Nora
(aşa cum o făcea Mihail cu mine la început), pentru că tocmai încheie
o relaţie tumultuoasă cu o pictoriţă, Ann, care îl înşală o seară din
două, îşi bate joc de el, dar nu-l scapă din mână nici o clipă, ca şi cum
i-ar face plăcere să-l chinuiască. La sfârşitul romanului, deşi e încă
îndrăgostit de Ann (în orice caz, aşa mi se pare mie), Paul se lasă
cuprins de braţele maternale ale Norei şi jură că nu va se va mai
întoarce la cea dintâi - „niciodată, niciodată“. E un deznodământ
jalnic, un aranjament de negustor mărunt, care nu seamănă deloc cu
omul care era Mihail.

De altfel, ne şi certaserăm din această pricină.

- Paul se va plictisi de moarte cu Nora lui, ştii prea bine, Mihail.

- Nora e loială. Cu ea, cel puţin nu va suferi.

- Niciodată, niciodată, ştiu, am citit. Dar tot la Ann se va gândi
când va face dragoste cu ea.

- Nu apare în cartea mea aşa ceva.

- Nu, dar se află în mintea ta. Nu cred în morala asta de cercetaş,
altfel nu te-aş fi văzut acum două zile la braţul lui Leni Caler şi nu aş
fi în patul tău în această frumoasă după-amiază de ianuarie.

M-a rugat să mă ridic, să mă îmbrac şi să-l las să lucreze. Ajunsese
la replicile finale din Steaua fără nume, noua sa piesă, al cărei rol
principal intenţiona să-l încredinţeze chiar lui Leni Caler, şi voia să o
termine în noaptea aceea.

Mi-am amintit scena şi, pe firul gândului, faptul că tocmai murise.
N-aş spune că uitasem, dar preţ de o clipă fusese încă viu, lângă mine,
gol şi cu părul ciufulit, căutându-şi ţigările.

Mă gândeam s-o sun pe Leni şi să mă duc să mă refugiez la ea, la
Bucuresti - la început, mă privise cumva de sus, poate geloasă pe
tinereţea mea, sau poate jignită că mă găsise acasă la Mihail, deşi ea
se culca cu toţi oamenii de teatru care-i făceau curte, dar până la urmă
devenisem „micuţa Eugenia“, „comoara“ ei (trrrésor, cum spunea în
franceză) -, când Andrei intră pe uşă.

M-am apropiat să-l sărut, iar el, atât de pudic de obicei, m-a
cuprins în braţe.

- Mă doare sufletul pentru tine, l-am auzit şoptind.

Cum tremuram de-mi clănţăneau dinţii, m-a strâns mai tare la
piept. Andrei e fratele meu mai mic, dar e cu un cap mai înalt decât
mine. Spre deosebire de Ştefan, fratele nostru mai mare, care era
scund şi lat în umeri, la fel ca tatăl nostru (ia te uită, vorbesc despre
Ştefan ca şi cum ar fi mort), Andrei e un tânăr înalt cu trăsături
delicate. Îmi spun adesea că nu e nimic rău în el, nimic calculat, si în
acelaşi timp stiu bine că e imposibil, că fiecare om are partea lui
întunecată. Doar dacă n-o fi vreun înger, precum Eminescu sau Rilke,
ipostază ce-l scuteste de meschinăriile de care noi ne rusinăm. Şi el
scrie poezie, speră să fie publicat, acum că războiul s-a sfârsit si, în
asteptare, se lasă cu bucurie invitat pe câte o scenă din Iasi care mai e
cumva întreagă după bombardamentele nemţilor şi sosirea trupelor
sovietice, pentru a citi poeme de Eminescu, de Gulian, sau, ca
săptămâna trecută, Elegiile duineze (pe care nu le cunosteam, el m-a
făcut să le descopăr).

- Ce-o să faci, Jana?

- O să plec la Bucuresti.

- Vrei să Vin cu tine?

- Nu, o am pe Leni acolo, si, apoi, tu nu l-ai cunoscut decât
puţin...

„Deloc“ fusesem pe punctul de a spune.

Andrei îl întâlnise numai o dată, în septembrie 1938, la Teatrul
Comoedia din Bucureşti, după repetiţia generală a primei sale piese,
Jocul de-a vacanţa. Fratele meu nu avea decât nouăsprezece ani pe-
atunci si îi propusesem să mă însoţească pentru a-l scoate puţin din
Iasi, unde îşi petrecuse toată vara în prăvălia părinţilor nostri. Fusese
fermecat de Leni Caler care juca rolul principal (Mihail pretindea că îl
scrisese pentru ea), dar nu-i plăcuse prea mult piesa, pe care o găsise
prea „demonstrativă“.

Şi, evident, nu se sfiise să o spună.

Probabil că şi el îsi amintea acel moment, ţinându-mă în continuare
în braţe, căci l-am simţit încordându-se brusc.

- N-ar fi trebuit să-l critic în seara aceea, a spus depărtãndu-se
uşor. Nu se face asa ceva în ajunul unei premiere. De altfel, dacă-ţi
amintesti, el n-a răspuns nimic. A plecat spre lojă si nu a mai vorbit
cu mine toată seara.

- N-a spus nimic fiindcă s-a gândit că ai dreptate.

- Asta n-as prea crede.
- Ba da. Mihail nu era niciodată mulţumit de munca lui. Piesă e
superbă, tu te-ai înşelat, a avut numai recenzii bune, dar el considera,
ca şi tine, că îi lipsea graţia, poezia, că ar fi putut face ceva mult mai
reuşit.

-Îmi pare rău că l-am rănit.

- Era mult mai dur cu sine însuşi decât ai fost tu, Andrei. Pot să
te asigur că nu l-ai rănit. Adevărul e că ajunsese să nu mai creadă nici
în scris şi că asta îl lăsa pustiit, la marginea prăpastiei. O vreme,
scrisul l-a salvat, credea că era acel lucru atât de aşteptat, atât de dorit,
care să-l ridice, să-i dea pe veci dorinţa de a trăi. Dar n-a fost să fie,
miracolul nu a ţinut mult. Scrisul l-a entuziasmat când lucra la primele
romane, la începutul anilor '30, mult înainte de a se apuca de teatru,
dar nu i-a adus liniştea, şi cu atât mai puţin fericirea.

- Dar tu, cel puţin, l-ai făcut fericit, Jana.

- Mi-ar plăcea s-o cred. L-am iubit, da. El... nu ştiu. Singura
femeie pe care a iubit-o cu adevărat, pe care a dorit-o cu toată puterea,
a fost Leni. A crezut că Leni era „accidentul fericit“ pe care îl aştepta.
Dar Leni nu poate fi femeia unui singur bărbat, la fel ca Ann, din
romanul lui. Era o luptă pierdută dinainte.

- Jana, nimeni nu poate salva pe cineva care nu vrea să trăiască.

- Nu ştiu. Am sperat că aş putea fi eu aceea, dar m-a descurajat
repede. Era capabil să-mi spună lucruri îngrozitoare fără ca măcar să-
şi dea seama de durerea pe care mi-o provoca. „Vezi tu, Eugenia, mi-a
explicat într-o zi, înlocuindu-mi neputinţa cu o mare nenorocire,
războiul a sfârşit prin a mă îndepărta de mine însumi. Îmi oferă o
raţiune bună de a trăi - să aştept să se termine, să scap de razii, de
moarte - eu, care de atâţia ani nu mai aşteptam nimic.“ În ziua aceea
m-am întrebat cu-adevărat ce căutam lângă el.


1

Privind în urmă, nu pot să nu mă întreb cum de profesoara noastră
de literatură, doamna Costinaş, a avut inconştienţa de a invita un
scriitor evreu la Universitatea din Iaşi, în 1935.

Ne ceruse să-i citim cu atenţie romanul înainte de întâlnire şi,
auzindu-i numele - Mihail Sebastian -, nu mi-a trecut prin minte că ar
fi putut fi evreu.

Cumpărasem cartea, dar nu o răsfoisem încă atunci când fratele
meu Ştefan a văzut-o pe bufetul din sufragerie. Mama şi cu mine ne
îndeletniceam cu pregătirea cinei. Tata era jos, încheindu-şi socotelile
sau închizând prăvălia, şi de obicei aştepta până în ultima clipă înainte
de a urca.

-Ia zi, mamă, te-ai apucat să citeşti scriitori jidani?

- Ce spui acolo, dragul meu?

- Cartea aia, De două mii de ani...

- E a mea, am zis. Dar nu e un scriitor evreu, o să-l studiem la
curs.

- Nu-i jidan, Sebastian? Cred că glumeşti!

A întors cartea pufnind în râs.

- Aş vrea s-o văd şi pe asta... Aş vrea s-o văd şi pe asta..., a
repetat, citind ce scria pe spate.

Apoi, cum nu găsea ce căuta, a pus-o înapoi pe bufet, rânjind în
continuare.

- Iosif Hechter! Nici măcar n-au avut curajul să-i treacă numele
adevărat, dobitocii!

- Dacă era evreu, m-am apărat, doamna Costinaş ne-ar fi spus.

- Pui rămăşag?

- Vezi evrei peste tot, a remarcat mama, avem destui şi aşa, fără
să mai fie nevoie să inventăm alţii. M-ar mira ca, la universitate,
profesorii să recomande scriitori evrei.

- Iosif Hechter, a repetat Ştefan. Şi, ridicând brusc tonul: Vi se
pare românesc numele ăsta, Iosif Hechter?

- De unde ştii că aşa îl cheamă? am strigat la rândul meu,
exasperată de batjocura lui.

Atunci a intrat tata, gâfâind uşor şi cu zâmbetul pe buze.

- Ei, ce se întâmplă în casa asta?

- Nimic, a răspuns mama răspicat. Du-te şi te spală pe mâini,
masa e gata.

Unele expresii ale tatălui nostru aveau darul de a o scoate din
sărite, mai ales când părea mulţumit, ca în seara aceea, în vreme ce
singura ei satisfacţie era să-l bată la cap cu nelinişti legate de viitorul
celor trei copii şi de prăvălie. Atunci, tata îşi lua o mină serioasă, se
aşeza lângă ea, propunea soluţii pe care ea se grăbea să le respingă,
până ce se recunoştea învinsă de optimismul soţului: „La urma urmei,
ai dreptate, ceda ea, ridicându-se şi punând capăt discuţiei, nu ştiu de
ce Văd mereu totul în negru.“

Fără să-i lase timp tatălui nostru să reacţioneze, Ştefan s-a înfoiat
din nou în pene, umflându-şi şi pieptul, şi vocea:

- Se întâmplă că doamna Costinaş, titulara catedrei de Literatură
română de la Universitate - dacă-ti poţi imagina aşa ceva, tată -, le
recomandă acum studenţilor să citească un jidan!

- Aş vrea s-o văd şi pe-asta, a zis tata liniştit, îndreptându-se spre
baie.

Atunci Ştefan s-a dus să ia cartea şi a pus-o cu grijă în dreapta
farfuriei tatălui nostru. Îmi amintesc că Andrei a ieşit din camera lui
în acel moment, un adolescent înalt şi cam zăpăcit, şi că l-a întrebat pe
Ştefan dacă era un cadou, dar că nu i-a răspuns.

Când s-a întors, tata a luat cartea în mână, în vreme ce se aşeza şi
ne invita să o facem şi noi (asta era regula, trebuia să aşteptăm ca
părinţii noştri să ia loc mai întâi la masă).

- Sebastian. . ., Sebastian. . ., a rostit el, în timp ce mama începuse
să ne umple farfuriile, dar asta e cartea care a scandalizat Bucureştiul!
De luni de zile ziarele vorbesc numai despre povestea asta. Nu erai la
curent, fiule?

- Un jidan!

- Bineînţeles!
- V-am spus eu!

Ştefan a lovit masa cu dosul palmei, în culmea surescitării.

- Un jidan, a reluat tata, suficient de necugetat încât să publice o
prefaţă a maestrului său, ilustrul Nae Ionescu, care-i face praf cartea,
se pare. Mă rog, aşa umblă vorba, eu n-am citit-o.

- Asta-i culmea! a sărit mama. Ştefan are dreptate: nu ţi se pare
uluitor că această doamnă Costinaş îndrăzneşte să le ceara copiilor
noştri să citească un evreu ? Un scriitor evreu! Ca şi cum n-ar fi destui
autori români...

- Carmen, a potolit-o tata uşurel, îţi amintesc că din 1919, evreii
aşezaţi pe pământul nostru au obţinut naţionalitatea română. În plan
strict juridic, nu mai putem spune nimic...

- Ei bine, pot să vă asigur că nu vor păstra mult timp
naţionalitatea română! l-a întrerupt Ştefan, prefăcându-se indignat.

- E foarte posibil, fiule, e foarte posibil, şi chiar cred că aici, la
Iaşi, am face bine să luăm repede anumite măsuri, dacă nu vrem să ne
trezim sub tutela lor. Citeam deunăzi, nu mai ştiu în ce ziar, că, la
ultimul recensământ, israeliţii erau aproape cincizeci de mii, adică
deja mult mai mulţi decât noi ăştilalţi, creştinii...

Scriu aceste pagini la Bucureşti, în apartamentul lui Leni Caler, a
doua zi după înmormântarea lui Mihail. Nu aveam decât optsprezece
ani pe-atunci, exact cu zece mai puţini decât astăzi, eram în primul an
la Limba şi literatura română la Universitatea din Iaşi, şi auzeam
pronunţându-se pentru prima dată numele lui Mihail Sebastian - Iosif
Hechter pentru starea civilă (Ştefan nu se înşelase). Dacă mi s-ar fi
spus pe atunci că aveam să mă îndrăgostesc de un „jidan“ - căci aşa le
spuneam întotdeauna evreilor care frecventau universitatea cu riscul
de a încasa bătaie -, m-aş fi simţit insultată. De aceea, încerc să-mi
amintesc de felul în care îi priveam pe evrei în anul 1935. Ne
însuşiserăm ideea că erau profund diferiţi de noi: fie putred de bogaţi,
precum fraţii Braunstein, care deţineau <location type=”historical building” latitude=47.165413 longitude=27.580620 > palatul cu acelaşi nume din 
centrul oraşului,</location> sau ca familia Neuschotz, care făcea comerţ 
în lumea întreagă; fie sărăci lipiţi pământului, precum cei care supravieţuiau în
mahalale -  <location type=”neighborhood” latitude=47.211130 
longitude=27.014280 >Târgu Cucu,</location> <location type=”neighborhood” latitude=47.145650 longitude=27.582730 > Nicolina</location> sau <location type=”neighborhood” latitude=47.170587 longitude=27.574852 >Păcurari
</location>. Nu ne-ar fi trecut niciodată prin minte, de exemplu, să ieşim 
la plimbare pe străduţele întortocheate din <location type=”neighborhood” latitude=47.211130 longitude=27.014280 >Târgu Cucu,</location>
 unde se înghesuiau sute de familii evreiesti, adăpostite în cocioabe
 prăpădite din cărămidă sau chirpici,unde părinţi, copii şi animale 
dormeau în aceeaşi încăpere pentru a-şi ţine de cald. 
Se spunea că acele cartiere erau atât de înglodate iarna,
încât nici căruţele nu se mai încumetau pe-acolo, şi atât de prăfuite
vara, încât aerul era irespirabil. Bineînţeles, între aceste două extreme,
o clasă evreiască de mijloc era bine situată în oraş - medici sau
negustori, cum erau şi părinţii noştri. Evreii ţineau în general
ceasornicăriile, farmaciile, cabinetele medicale şi dentare, studiourile
fotografice, firmele de gramofoane şi telegrafie fără fir, prăvăliile de
instrumente muzicale, tipografiile, pe scurt, tot ceea ce presupunea
cunoştinţe solide, în vreme ce cizmăriile, lăcătuşeriile, frizeriile sau
spălătoriile, care necesitau doar o pregătire de scurtă durată, le
reveneau românilor.

Nu e vorba de faptul că evreii ar fi fost mai inteligenţi sau mai
rafinaţi decât românii, nu, aceasta era consecinţa unei legi care le
interzicea să fie proprietari de pământ într-o ţară care se baza cu
precădere pe agricultură, aşa încât, dacă voiau să scape de sărăcia
lucie din mahalale, singura soluţie la îndemână era învăţătura.
„Reusita“ lor era cumva rezultatul neaşteptat al unei măsuri
discriminatorii. Ceea ce trezea însă în români un resentiment surd, un
fel de gelozie căreia nu-i prea dădeam glas, totuşi, pentru că, în fond,
eram mulţumiţi că domnul Finchelstein ne-a putut repara ceasul, sau
că domnul Caufman, farmacistul, se pricepea să ne uşureze durerile de
stomac cu preparatele lui. Părinţii noştri, care aveau Vii în dealul
<location type=”neighborhood” latitude=47.177275 longitude=27.573324> 
Copoului </location> şi ţineau o prăvălie de Vinuri pe <location type=”street” latitude=47.10028 longitude=27.34438> strada Lăpuşneanu,</location> 
unadintre cele mai elegante din Iaşi, erau şi ei încurcaţi când era vorba
despre evrei. Considerau că erau prea mulţi, că succesul unora dintre
ei era deşănţat, că sărăcia şi mizeria altora erau o ameninţare pentru
sănătatea noastră, că nu mai eram la noi acasă, dar în acelaşi timp îşi
înăbuşeau sentimentele, căci o bună parte din clientela lor era
alcătuită din evrei, începând cu familia Neuschotz, sau cu vecinul
nostru cel mai apropiat, farmacistul, domnul Mayer, pe care îl salutau
în fiecare dimineaţa - tata, cu o bonomie exagerată, care o enerva pe
mama; ea, sec, abia ascunzându-şi iritarea pe care i-o provoca vederea
domnului Mayer, cu părul său creţ şi ochelarii săi mari.

Desigur, ştiam că din 1919 toţi aceşti evrei erau oficial români, aşa
cum ne amintise tata, dar mai ştiam şi că România a trebuit să ia
decizia de a le acorda cetăţenia la presiunea Franţei, marea sa
prietenă, aliata ei în victoria din 1918 împotriva Germaniei şi că, de
fapt, aceea nu fusese nici dorinţa conducătorilor noştri, nici a
majorităţii poporului român. Pentru noi, aceşti evrei veniţi din Galiţia,
din Rusia, din Ungaria, din Polonia şi de pe unde or mai fi fost, care
ne invadaseră oraşul cu insolenţă şi îşi ridicaseră sinagogile ici-colo,
rămâneau tot evrei, străini, şi nu aveau să fie niciodată români
adevăraţi.

Din toată familia noastră, Ştefan era singurul care se angajase în
lupta împotriva a ceea ce el numea „pericolul jidovesc“. Înţelesese de
multă vreme că, interzicându-le evreilor să posede pământ, noi i-am
transformat, fără voie, în intelectuali, într-o elită încă embrionară, fără
îndoială, dar care ar fi putut foarte uşor, la un moment dat, să pună
mâna pe ţara noastră şi să o „stoarcă ca pe o lămâie doar în folosul
ei“.

El pretindea că, fără prietenii săi politici, care denunţaseră
pericolul încă din 1920, nu s-ar fi putut înscrie la Medicină, căci toate
locurile ar fi fost ocupate de evrei. „Prietenii“ săi de atunci erau cele
două personalităţi politice despre care se vorbea cel mai mult în ziare,
ambele provenite de la Iaşi: profesorul Alexandru C. Cuza, decan al
Facultăţii de Drept şi viitor viceprim-ministru, şi unul dintre foştii săi
studenţi, devenit heraldul tineretului naţionalist, Corneliu Zelea
Codreanu.

Pentru a ne proteja „românitatea“ şi a se opune „tiraniei
talmudice“, profesorul Cuza îşi crease propriul partid, Liga Apărării
Naţional-Creştine, la care tânărul Codreanu aderase de îndată. În
primăvara anului 1923 (fratele nostru Ştefan nu avea atunci decât vreo
zece ani), Cuza şi Codreanu lansaseră o primă campanie împotriva
naturalizării evreilor şi a prezenţei lor masive în toate disciplinele la
<location type=”institution” latitude=47.174144 longitude=27.572106>
Universitatea din Iaşi.</location> Discursurile lor alimentaseră cu iuţeală
ranchiunele şi, în doar câteva săptămâni, studenţii creştini se
ridicaseră împotriva „jidanilor“. Sfârşitul anului universitar fusese
marcat de violenţe nebănuite - un student evreu fusese aruncat pe
geam, foarte mulţi bătuţi, uneori până la pierderea cunoştinţei, pe
holurile căminelor, actele lor de identitate fuseseră arse, cărţile
aruncate pe fereastră.
După aceea, profesorul Cuza ceruse ca un numerus clausus să le
fie impus evreilor. În acord cu această propunere, colegul său de la
<location type=”institution” latitude=47.169697
 longitude=27.585170>Facultatea de Medicină, </location> decanul 
Constantin Bacaloglu, mersese şi mai
departe şi decretase că, de atunci înainte, nici un student evreu nu mai
putea diseca un cadavru de creştin. Studenţii evrei nu aveau decât să-
şi procure cadavre de evrei dacă voiau să treacă examenele. Ştefan,
care ne povestea aceste isprăvi (ce ni se păreau legitime), considera că
tocmai această chestiunea a disecţiilor fusese decisivă pentru Viitorul
lui, „golind“ pur şi simplu <location type=”institution” latitude=47.169697
 longitude=27.585170>Facultatea de Medicină </location> de studenţii evrei.

Însă regele a fost tulburat de violenţele de la Iaşi, iar poliţia, care
nu intervenise pentru a-i separa pe beligeranţi, a arestat până la urmă
mai mulţi studenţi din Liga naţionalistă a profesorului Cuza.
Codreanu a anunţat de îndată că procesul lor va fi pentru el ocazia de
a apăra, în faţa întregii ţări, cauza „românităţii“. A făcut-o în modul
cel mai radical, cel mai greu de imaginat: pe 25 octombrie 1924, în
vreme ce tovarăşii săi erau judecaţi, l-a ucis cu mai multe focuri de
pistol pe prefectul de poliţie al Iaşiului, Constantin Manciu, sub
pretextul că nu era admisibil ca poliţia naţiunii să-i „martirizeze pe cei
mai buni copii ai săi.“

Ce avea să se întâmple după această nebunie? În tabăra
naţionalistă, se pregăteau să facă din procesul lui Codreanu o nouă
tribună împotriva „lipitorilor neamului românesc“, în vreme ce în
tabăra evreilor se spera că acel asasinat va zgudui conştiinţele şi va
pune nişte limite violenţei.

Un an mai târziu, în mijlocul verii anului 1925, la capătul unui
proces de şase zile, Corneliu Zelea Codreanu a fost achitat.
Judecătorii au considerat că acţionase în „legitimă apărare“. Părinţii
noştri îşi aminteau perfect de acea decizie (eu nu, aveam doar opt ani)
şi, chiar dacă recunoşteau cu jumătate de gură că judecătorii fuseseră
blânzi, se spălau pe mâini zicând: „Dacă nu ne-ar fi băgaţi pe gât toţi
evreii ăştia, nu s-ar ajunge la asemenea excese. Îi imping pe oameni la
limită şi apoi se miră că unul precum Codreanu reacţionează...“

Scriind aceste rânduri astăzi, la douăzeci de ani de la acea ciudată
achitare, îmi dau seama cât de miraculos a putut părea pe moment
destinul tânărului asasin Codreanu. El pretindea că se afla în
„cruciadă“ împotriva evreilor, avea susţinerea Bisericii noastre
ortodoxe, şi iată că Cerul însuşi părea să-şi impună legea în faţa
justiţiei umane.

Aureolat de o charismă care făcea din el un soi de profet, Codreanu
a rupt-o atunci cu profesorul A.C. Cuza, pe care îl considera prea
temător, pentru a-şi crea propria mişcare, Legiunea Arhanghelul
Mihail. Noii „legionari“ aveau să formeze în curând trupele Gărzii de
Fier a aceluiaşi Codreanu, îmbrăcând portul tradiţional al ţăranilor -
cămaşă albă cu broderii colorate peste pantaloni albi - pentru a
străbate ţara cântând şi recrutând adepţi, fiecare nou membru primind
un săculeţ cu pământ, simbol al angajamentului său întru apărarea
ţării de „cotropitorul evreu“.

Când Garda de Fier i-a urmat Legiunii Arhanghelul Mihail, Ştefan
s-a înscris în ea. Avea optsprezece ani, se pregătea să intre la
Medicină şi vedea în Codreanu pe omul care avea să cureţe România
de străini, de „paraziti“, pentru a face din ea o ţară puternică, apărată
de Dumnezeu, menită să instituie ordinea în lume. În ce mă priveşte,
aveam treisprezece ani şi îmi amintesc de mândria părinţilor noştri
când Ştefan îmbrăca cămaşa verde a Gărzii de Fier şi, cu crucea la
gât, pleca alături de camarazii săi prin satele din jur pentru a-i
convinge pe tinerii ţărani să se alăture mişcării lui Codreanu, căruia i
se spunea deja Căpitanul. Preoţi ortodocşi însoţeau mica trupă. Cu
cântece şi rugăciuni, recrutarea mergea mult mai bine decât cu
discursuri. În amintirile mele, deşi însufleţită de o ură tenace
împotriva „jidanilor care sug sângele ţării noastre“, Garda era privită
atunci, în casa noastră, ca o organizaţie de tineret patronată de
Biserică.

Apoi, în doar trei sau patru ani, mişcarea s-a radicalizat, şi Ştefan
odată cu ea. Garda de Fier, care privea spre Germania, unde Hitler era
văzut ca omul providenţial (ajunsese la putere pe 30 ianuarie 1933),
Visa să-i încredinţeze ţara Căpitanului ei. Laolaltă cu evreii, partidele
politice şi democraţia parlamentară erau acuzate de toate relele. Garda
se revendica deja de la fascism şi, deşi Codreanu nu părea încă să aibă
de gând să scape de monarhie - era regimul lui Carol al II-lea pe
atunci -, nici nu-şi mai ascundea ambiţia de a prelua puterea. În 1933
şi 1934, toate discuţiile din familie şi de aiurea se învârteau în jurul
destinului lui Codreanu. Oare trebuia ca regele să-l cheme pentru a-l
face prim-ministru? Nu era cea mai bună soluţie pentru a termina
astfel cu partidele şi micile lor aranjamente? Dar manifestările
gardiste erau atât de violente, încât s-a produs exact contrariul: pe 9
decembrie 1933, prim-ministrul Ion Gheorghe Duca a decis să scoată
Garda de Fier în afara legii. Trei săptămâni mai târziu, pe când ieşea
de la o întrevedere cu regele, Duca era împuşcat de trei membri ai
Gărzii de Fier.

Aveam şaisprezece ani şi, rememorând acum clipa în care tata ne-a
anunţat acel asasinat, îmi amintesc că, mai întâi, nu am găsit ce să
răspund (figura lui Duca nu-mi spunea nimic), apoi am aderat la
explicaţia lui Ştefan: ţara era bolnavă din cauza „politicienilor
degeneraţi“ şi dacă nu ne dădeam silinţa să o salvăm, ne îndreptam
spre pieire. Crima putea fi, prin urmare, un mijloc de a salva
România. Asta susţinea Ştefan, iar tata n-a avut nici o obiecţie. A
tăcut, pur şi simplu.

Codreanu avea să fie condamnat? Nu, încă o dată justiţia l-a găsit
nevinovat, de parcă se bucura intr-adevăr de protecţie divină - lucru
susţinut, de altfel, de preoţii noştri.

În martie 1935, când descopeream în familie că sub numele de
Mihail Sebastian se ascundea un scriitor evreu, Garda de Fier bătea la
porţile puterii. După ce a sedus studenţii, apoi tineretul de la ţară cu
ajutorul Bisericii, ea a fost cauţionată şi de numeroşi intelectuali,
profesori universitari, filozofi, cercetători, scriitori şi oameni de
teatru. Este ceea ce i-a permis lui Ştefan - acum îmi dau seama mai
bine - să fie atât de sigur pe el atunci când pretindea, la începutul
cinei, că evreii nu-şi vor mai păstra multă vreme naţionalitatea
română.

Tatăl nostru îşi dorea în mod evident acelaşi lucru şi, cunoscând-o
pe mama, pot presupune că şi ea aştepta cu nerăbdare ca evreii să ia
drumul exilului.

Conversaţia a continuat în acea seară, încerc să o reconstitui cât
pot de bine.

- În locul tău, aş refuza să citesc cartea asta, mi-a spus Ştefan mai
calm, şi i-aş convinge şi pe ceilalţi să facă la fel.

- Ei, hai, Ştefan, o s-o faci să rateze anul, asta-i tot ce va obţine! a
protestat mama.

- Nu şi dacă o urmează toată grupa.
- O să citesc cartea, am hotărât eu. Doamna Costinaş este o
profesoară foarte bună, toată lumea o iubeşte, sub nici o formã nu voi
face ceva împotriva ei.

- Cum vrei, e problema ta. Dar jidanul n-o să scape aşa uşor.

- Este invitatul doamnei Costinaş, ce te priveşte pe tine? am sărit,
simţind că mă înfurii.

- Tot ce se leagă de prezenţa evreilor pe pământul nostru mă
priveşte, Jana. În cel mai înalt grad. Şi dă-mi voie să-ţi spun că regret
amarnic că acest lucru nu e valabil şi pentru tine.

Deodată, tonul lui Ştefan a ridicat un val de stânjeneală în jurul
mesei. Tata a încetat să zâmbească ascultându-l, iar mama i-a căutat
privirea, ca şi cum tocmai îi scăpase ceva. Totuşi, nici unul din ei nu
1-a pus la punct. Andrei a fost cel care a rupt tăcerea:

- Ce-ţi veni să vorbeşti aşa cu Jana?

- Poftim?

Ai fi zis că Ştefan descoperise brusc prezenţa lui Andrei.

- Nu-ţi place felul meu de a vorbi?

- Parcă n-ai mai cunoaşte-o... Auzi, domnul „regretă amamic“.
Ce-i asta, o ameninţare? Te crezi de la poliţie? Ce vrea să însemne
asta, că o s-o iei şi pe ea la bătaie pentru că-şi lasă profesoara să invite
la curs un evreu?

Era limpede că Ştefan nu dorea o confruntare cu Andrei, pe care îl
considera, fără îndoială, prea insignifiant, prea tânăr.

- În vremurile pe care le trăim, a turuit el în cele din urmă,
consider îngăduinţa ca pe o formă de trădare. Iar asta ne priveşte pe
toţi, în ţară şi acasă. Şi spun bine pe toţi. Iar tu, Andrei, a adăugat,
privindu-l în ochi de astă dată, ai face bine să te gândeşti la asta,
fiindcă nu e departe ziua când va trebui să-ţi alegi tabăra!

Am prins privirea lui Andrei şi am ghicit că se pregătea să-i dea
replica.

- Nu-i răspunde, am spus sec. Ajunge.

A tăcut. Îmi amintesc că nici unul nu se atinsese încă de farfuria sa.

- Mâncaţi, o să se răcească de tot, a mormăit mama, cu privirea în
ciorba din faţa ei. Apoi, cu un oftat, a adăugat ca pentru sine:
Dumnezeule, nu înţeleg cum se poate ajunge la asemenea extreme!
2

Doamna Costinaş a intrat prima şi, în urma ei, un bărbat nu prea
înalt, care-şi ţinea pălăria într-o mână şi servieta în cealaltă.

- Vi-l prezint pe domnul Mihail Sebastian, a spus ea. A avut
amabilitatea să călătorească de la Bucureşti până la Iaşi pentru această
întâlnire, vă rog prin urmare să vă ridicaţi pentru a-l întâmpina cum se
cuvine.

Întreaga adunare s-a ridicat imediat, sau cel puţin aşa am crezut,
înainte de a constata că, ici-colo, unii rămăseseră aşezaţi.

Mihail Sebastian a zâmbit şi, preţ de câteva clipe, privirea i s-a
plimbat peste noi.

Eram treizeci şi opt de studenţi înscrişi la cursul doamnei Costinaş,
ceva mai multe fete decât băieţi, şi cred că eram cu toţii prezenţi în
acea zi.

- Vă mulţumesc! Vă rog să Vă aşezaţi.

Şi-a scos pardesiul şi s-a dus să-l agaţe în cuier, la fel şi pălăria, iar
doamna Costinaş l-a invitat să ia loc la catedră, pe estradă. Ea dorea
să rămână lângă uşă, după cum i-a răspuns prin gesturi, drept răspuns
la invitaţia lui de a se aşeza lângă el.

Apoi, din picioare, profesoara ne-a spus câteva cuvinte de
prezentare: „Domnul Mihail Sebastian, pe numele său adevărat Iosif
Hechter, s-a născut la Brăila pe 18 octombrie 1907. Acolo şi-a
petrecut copilăria, înainte de a merge la Bucureşti ca să studieze
dreptul şi filozofia. Întâlnirea sa, la nouăsprezece ani, cu filozoful Nae
Ionescu, unul dintre profesorii săi, a fost hotărâtoare în vocaţia sa de
scriitor. Din 1927, de la vârsta de douăzeci de ani, continuându-şi
studiile, a început să colaboreze la cotidianul pe care îl conduce Nae
Ionescu, Cuvântul, scriind atât articole politice, cât şi cronici literare,
muzicale, sau tablete. După un prim roman remarcat, Femei, din
1933, a publicat recent De două mii de ani..., cu o prefaţă de domnul
Nae Ionescu - carte care face obiectul întâlnirii noastre de astăzi.“

Ajunsă în acest punct, doamna Costinaş părea să-şi caute cuvintele.
„Nu vă ascund, a început ea cu o voce uşor afectată de o emoţie care i
s-a citit pe chip, că acest roman m-a tulburat profund.“ Apoi s-a
întrerupt din nou, şi-a plecat ochii, privindu-şi mâinile. Blondă, înaltă,
cu ten deschis la culoare, poetă, doamna Costinaş lăsa să transpară tot
ceea ce simţea şi de aceea, cred, era atât de iubită de studenţi, deşi
persiflată de băieţi. „Domnul Sebastian, a reluat ea încet, meditează
asupra suferinţei evreilor şi asupra motivelor animozităţii pe care
aceştia o trezesc în Celălalt - adică în cei care nu sunt evrei. Mă
gândesc 1a evenimentele violente care presară viaţa <location type=”institution” latitude=47.174144 longitude=27.572106>
 Universităţii </location> noastre, chiar aici, la Iaşi, de ani de zile, 
dar şi la ce s-a petrecut de curând la Berlin, unde unii comercianţi
 evrei au fost loviţi şi şi-au văzut magazinele devastate“

Apoi a tăcut din nou şi m-am întrebat unde voia să ajungă.
Raţiunile „animozităţii“ noastre faţă de evrei, pentru a relua expresia
ei, nu mi se păreau prea greu de formulat: ei ocupau locurile de frunte,
pe care ar fi trebuit să le ocupe românii, iar pe de altă parte, acaparau
fără ruşine periferiile oraşelor noastre, impunându-ne sinagogile şi
spectacolul sărăciei lor. Chiar dacă suficienţa lui Ştefan mă exaspera,
pe fond eram de acord cu el: exista o „problemă evreiască“ în
România, care trebuia rezolvată cândva, dacă voiam să rămânem
stăpâni la noi acasă.

„Cartea domnului Sebastian m-a tulburat atât de mult, s-a decis în
cele din urmă Irina Costinaş, pentru că ne incită pentru prima dată să
privim lucrurile altfel. Cum am putea să-i negăm domnului Sebastian,
care s-a născut pe pământul nostru, care a crescut pe pământul nostru,
care împărtăşeşte limba şi cultura noastră, cum să-i negăm calitatea de
român? Iar dacă îl recunoaştem ca român deplin, cum să nu ne
întrebăm asupra originii animozităţii noastre la adresa evreului, care
rămâne evreu? Pe cine respingem când îl respingem pe Iosif Hechter?
Iată, din punctul meu de vedere, întrebarea esenţială pe care o ridică
romanul domnului Sebastian şi pe care Nae Ionescu nu pare s-o fi
auzit. Vom vorbi despre prefaţa sa, care nu ne invită la reflecţie, v-o
spun de îndată, ci dimpotrivă, ne întăreşte în respingerea evreilor în
numele intuiţiilor abuziv ridicate, aici, la rang de adevăruri. Revin
deci la singura întrebare care contează pentru mine: pe cine respingem
când îl respingem pe Iosif Hechter? Mi-o pun mie însămi şi aş dori să
ne-o punem cu toţii pe parcursul dezbaterii care va urma prelegerii
domnului Sebastian. Nu-i atribuim oare, involuntar, o parte din noi
înşine? Ca şi cum, de-a lungul secolelor, am fi luat de bun obiceiul de
a pune în spinarea evreilor tot ceea ce am dori să distrugem în noi. Ca
şi cum a trebuit să desemnăm un ţap ispăşitor pentru a ne elibera,
cumva, de partea noastră întunecată.“

În timpul acestei lungi introduceri, ale cărei cuvinte le redau astăzi,
dar care îmi păruse de neînţeles pe moment, doamna Costinaş nu s-a
întors nici măcar o clipă spre M. Sebastian, dându-mi impresia că era
intimidată de prezenţa sa.

În ce mă priveşte, mă gândeam, ascultând-o pe Irina Costinaş
afundându-se în explicaţii tot mai obscure, că ceea ce mă tulburase cel
mai mult în De două mii de ani... era faptul că fusesem aruncată în
mintea unui evreu, că fusesem deodată nevoită să privesc lumea cu
ochii unui evreu. Subliniasem un pasaj în acest sens, reflectând la ce
întrebare îi puteam pune domnului Sebastian, după ce îl citisem cu
voce tare, şi în vreme ce profesoara noastră vorbea, l-am recitit
discret:

În colţ, spre bulevardul Elisabeta, era un grup de băieţi în uniforme
care vindeau ziare. „Misterele Cahalului! Moarte jidanilor!”

Nu ştiu de ce m-am oprit. De obicei, trec liniştit mai departe,
fiindcă strigătul ăsta e vechi, aproape familiar. De astă dată, am rămas
surprins locului ca şi cum abia în acest moment aş fi înţeles pentru
prima oară sensul acestor silabe. E ciudat. Oamenii ăştia vorbesc
despre moarte, şi anume despre moartea mea. Iar eu trec neatent pe
lângă ei, cu gândul la alte lucruri, auzindu-i doar pe jumătate.

Oare de ce o fi atât de uşor să se arunce pe o stradă românească
strigătul de „moarte!“, fără ca nimeni să întoarcă măcar capul? Mi se
pare că moartea este totuşi un lucru destul de serios. Un câine strivit
sub roţile unui automobil - şi încă e de ajuns pentru o clipă de tăcere.
Dacă cineva s-ar instala în mijlocul drumului pentru ca să ceară - ştiu
eu? - „moartea Viezurilor“, cred că tot ar deştepta oarecare uimire
printre trecători.

Dacă mă gândesc bine, grav nu este faptul că trei băieţi se pot
aşeza la un colţ de stradă ca să strige „moarte jidanilor“, ci că strigătul

lor poate trece neobservat, fără rezistenţă, ca un clopot de tramvai.

„Dar mă voi opri aici, am auzit-0 spunând pe doamna Costinaş
(întrerupându-mi lectura), şi îi voi da cuvântul invitatului nostru.“

Şi atunci, M. Sebastian a început să vorbească. Despre Brăila,
oraşul unde văzuse lumina zilei. „Cunoaşteţi Brăila? - Nu“, m-am
pomenit răspunzând tare, provocând câteva râsete în sală, ca şi acum,
nu, nu, când mă străduiesc să reconstitui scena, aşezată la biroul lui
Leni Caler. Nu, nu cunosteam Brăila, şi nu o voi cunoaşte niciodată,
îmi dau seama, cu o strângere de inimă dureroasă, căci îl implorasem
pe Mihail să mă ducă acolo, dar nu găsise timp înainte de a fi omorât.
„Brăila este un port la Dunăre, mai sus de Deltă, a continuat el, ca şi
cum la vârsta noastră nu cunoşteam geografia propriei ţări. Bunicul
meu dinspre tată a fost hamal la Brăila şi parcă îl văd şi acum
întorcându-se acasă, alb din cap până în picioare de praful sacilor de
grâu şi porumb pe care îi cărase din zori până în noapte.“

Dintr-odată, am recunoscut cuvintele referitoare la bunicul lui,
exact cele din carte - „Trăia afară, între vânturi, cu picioarele pe
piatră şi pământ, scrutând zarea inundată a bălţii, vorbind tare ca să
acopere cu glasul lui vuietul fluviului, sirena vapoarelor, uruitul
elevatorului“ - şi o emoţie nedesluşită m-a încercat, ca şi cum abia
atunci stabileam o legătură între bărbatul acela scund, aşezat acolo şi
povestind liniştit, şi acel text care mă răscolise până la mânie, până la
lacrimi, uneori. Dar pe cine eram furioasă? m-am întrebat. Şi pentru
cine plângeam, de fapt?

A tăcut şi, cum îşi pleca ochii, l-am putut studia în voie. Nu avea
decât douăzeci şi şapte de ani, am calculat, dar părea mult mai în
vârstă aşa, sugrumat de cravată şi încorsetat în acel costum închis la
culoare, care îi dădea un aer de notar. Nu era arătos - negricios, cu un
chip de copil, frunte joasă, păr pomădat şi pieptănat pe spate... Era
oare posibil ca vorbele unui asemenea bărbat să mă fi emotionat până
la lacrimi?

Apoi a povestit despre originile materne şi am avut impresia că,
fără să vreau, îl ascultam. O parte din mine îl respingea (la urma
urmei era un evreu, doar un evreu), dar altă parte era intrigată, şi mi-a
trecut prin minte că poate tocmai această sfâşiere intimă,
inexplicabilă, mă înfuriase când l-am citit. Răzbătea din el o
surprinzătoare sobrietate - se datora, oare, tristeţii din privirea sa, ori
vocii care, în anumite clipe, se stingea până la a deveni neclară?
Dinspre partea mamei, deci, veniseră pe jos din Bucovina, fugind de
ghetou, şi se opriseră la Brăila, nu prea se ştie de ce, poate pentru că
nu mai puteau merge. Din ghetou rămăseseră cu obiceiul de a tăcea,
de a se reculege, şi de a citi scrieri talmudice la lumina lămpii.
Bunicul său dinspre mamă era ceasornicar şi bijutier, pe când celălalt
era harnal, cum am spus, ceea ce nu uşura legăturile dintre cele două
familii, unii pretenţioşi şi cu o sănătate şubredă, ceilalţi Viguroşi,
truditori, aproape grosolani.

Cele două bunici ale sale îi lăsaseră impresii puternice, una „pe
deplin resemnată cu bătrâneţea, fără părere de rău, fără vanităţi
întârziate, mereu îmbrăcată cu acelaşi fel de rochie neagră încheiată la
spate cu nasturi obişnuiţi“, cealaltă, „încă vioaie, orgolioasă, purtând
pălării de mătase, cercei mari cu diamante, un lanţ de aur, ochelari cu
montură de aur, o brăţară cu rubin (toate aceste bijuterii fiind opera
soţului ei, nu mai e nevoie să precizez, a strecurat M. Sebastian,
însoţindu-şi vorbele de un surâs imperceptibil)“.

„De ce Vă povestesc toate astea?! a exclamat el în cele din urrnă. Ei
bine, pentru că extrag din destinul bunicilor mei dreptul de a trăi aici,
în România, mai curând decât oriunde altundeva în lume.“ Vorbise
apăsat, cu o notă de sfidare în priviri, apoi a părut să cumpănească
dacă mai trebuia să adauge ceva, şi s-a hotărât: „Nu trece zi fără să nu
mă gândesc la Brăila, a rostit mai încet, pe un ton de confidenţă.
Vedeţi dumneavoastră, dacă Brăila mi-ar fi interzisă într-o zi, ei bine,
cred că aş ajunge să mă îndoiesc de propria existenţă şi aş fi complet
debusolat, fără îndoială. Nu simţim oare cu toţii nevoia de a aparţine
unui loc?“

Îmi amintesc de liniştea care a urmat acestei declaraţii. Chiar şi
doamna Costinaş părea stânjenită.

Dar Mihail Sebastian a început îndată să citească un pasaj din
romanul De douã mii de ani..., cu vocea sa uimitor de blândă şi
calmă:

A avut cineva mai multă nevoie de o patrie, de un pământ, de un
orizont cu plante şi animale? Tot ce este abstracţie în mine a fost
corectat şi, în bună parte, lecuit de o simplă privelişte dunăreană. Tot
ce este febră a fost liniştit, a fost ordonat. Nu ştiu cum aş fi fost dacă
m-aş fi născut în altă parte. Sunt numai convins că aş fi fost altul.
Gustului meu iudaic pentru catastrofe intime fluviul i-a ridicat
împotrivă exemplul indiferenţei lui regale. Complicatiilor mele
interioare i-a opus simplitatea peisajului. Şi nesiguranţei, neliniştii, i-a
arătat jocul valurilor efemer şi etern.

Tocmai termina de citit când am auzit rumoare de învălmăşeală pe
hol. Îmi amintesc că m-am întors imediat spre doamna Costinaş, ca şi
cum profesoara noastră ar fi fost capabilă să explice orice. Parcă văd
şi acum Chipul ei frumos, cu trăsăturile deformate de spaimă, în Clipa
în care uşa s-a deschis ca izbită de o rafală puternică şi vreo
cincisprezece studenţi înarrnaţi cu bâte au năvălit în sală răcnind:
„Afară cu jidanul! Moarte j idovilor şi cui îi apără!“

Doamna Costinaş a încercat să se interpună, să-i împiedice, am
auzit-o strigând: „Ieşiţi de-aici! Vă interzic să intraţi! Nu aveţi
dreptul!“, înainte de o vedea răsucindu-se în jurul propriului ax, ca
luată de curentul furios al unui torent, apoi dispărând. Îi cunosteam pe
unii dintre băieţi, erau prieteni cu Ştefan şi îi văzusem acasă la noi, nu
mă temeam de ei, aşa că am sărit în ajutorul profesoarei noastre,
strecurându-mă printre coate şi genunchi. În aceeaşi clipă, primii
ajungeau la estradă şi, în vreme ce, îngenunchiată, îi împiedicam să o
calce în picioare pe doamna Costinaş, i-am văzut înşfăcându-l pe M.
Sebastian de la catedră şi trântindu-l pe jos. Erau mai mulţi care îl
ţineau de gulerul cămăşii şi de pulpanele hainei, vociferând cu toţii
într-o înghesuială de nedescris. „Jidov jegos, gândac, lipitoare, o să
facem noi să-ţi treacă cheful să te întorci!“

- Ajută-mă, Eugenia! Nu-i lăsa să facă aşa ceva, te implor!

Astăzi ştiu că, în acel moment, auzind cuvintele Irinei Costinaş,
văzându-i indignarea, ceva s-a rupt în mine brusc, ceva din indiferenţa
faţă de aceşti oameni cărora le spuneam în familie „jidani“. A fost ca
şi cum indignarea doamnei Costinaş - pentru că o consideram o
persoană ireproşabilă şi pentru că nu aveam decât optsprezece ani -
îmi deschidea deodată ochii asupra unui adevăr, sau mai curând
asupra unei minciuni învăţate încă din copilărie, anume că evreii erau
nişte altfel de fiinţe, a căror viaţă nu avea acelaşi preţ cu a noastră.
Altfel, ştiind că mortalitatea infantilă era mult mai ridicată în căsuţele
din <location type=”neighborhood” latitude=47.211130 
longitude=27.014280 >Târgu Cucu</location> decât în cartierele frumoase din 
Iaşi, am mai fi pututsă dormim liniştiţi? Altfel, trecând prin faţa vreunui student
 Evreu abandonat într-o baltă de sânge pe trotuar, ne-am mai fi grăbit să
privim în altă parte?

Nu poţi uita clipa în care vălul ţi se ridică de pe ochi, în care
înţelegi că te-ai înşelat, că ai fost păcălit. Nu aş şti să descriu cu
precizie drumul pe care îl ia această conştientizare bruscă, dar ai
atunci sentimentul că totul se luminează deodată în tine, că inima şi
raţiunea cresc împreună într-o clipită şi că o furie nouă te locuieşte, dă
pe dinafară şi nu ştii încă ce să faci cu ea.

Am fost neîndoielnic purtată de această furie în orele şi zilele care
au urmat acelui eveniment, dar şi, mai imperios încă, de dorinţa de a
nu o dezamăgi pe doamna Costinaş.

Îl scoseseră pe M. Sebastian afară, totul nu durase mai mult de
douã sau trei minute, dupã care o tăcere cumplită se abătuse asupra
sălii de curs. Studenţii păreau uluiţi de spectacolul profesoarei noastre
ghemuite pe podea, într-un colţ al încăperii, în vreme ce, pe estradă,
biroul fusese răsturnat, iar scaunul zăcea câţiva paşi mai încolo. Două
sau trei fete s-au apropiat cu şovăială şi am ajutat-o împreună pe
doamna Costinaş să se ridice.

Şi-a aranjat încet părul, şi-a verificat ţinuta.

- Să mergem după el, a spus ea dintr-o suflare. Haideţi cu mine,
dacă vreţi!

Studenţii nu erau departe, în capătul holului, pe palierul larg al
scării, formând un grup compact. Probabil că îl înghesuiseră pe M.
Sebastian într-un colţ al zidului, căci unii dintre ei continuau să strige
injurii, să-şi agite bâtele, dar el nu se vedea deloc.

Doamna Costinaş s-a apropiat, în rochia ei de lână deschisă la
culoare, pe tocurile înalte.

- Domnul Sebastian este invitatul meu, vă cer să-l eliberaţi
imediat.

Câteva capete s-au întors.

- La porci cu jidovii!

- Dacă-i vor şi porcii, a zis altul, stârnind hohote de râs.

Atunci doamna Costinaş a înaintat, forţând trecerea, cu mine
imediat în spatele ei. Primii tineri s-au dat la o parte, vizibil încurcaţi
- trebuiau să o împiedice, să o alunge de acolo? Mai în faţă,
conducătorii grupului păreau şi ei luaţi prin surprindere - Irina
Costinaş era o intelectuală cunoscută în România, oare puteau să o
lovească, aşa cum făcuseră cu câteva zile mai devreme cu un
bibliotecar care încerca să protejeze un student evreu? Profitând de
uşoară ezitare, am înaintat, păşind atât de aproape de băieţi, încât le
puteam simţi respiraţia pe obraji. Apoi am prins privirea a doi prieteni
de-ai lui Ştefan şi am observat că mă recunoscuseră. Îmi amintesc că
m-am gândit că măcar ei doi nu vor îndrăzni nimic, nu vor încerca
nimic. Îi cunoşteau pe părinţii mei, îi văzusem glumind cu tatăl meu.

Mihail Sebastian era intr-adevăr lipit de perete, se ţinea cât de
drept putea după loviturile primite şi îşi studia agresorii cu aceeaşi
rezervă de care dăduse dovadă şi în timpul conferinţei. Era prezent şi
absent totodată. Îi curgea sânge din buze şi din păr, cămaşa îi era
pătată şi o mânecă a hainei fusese pe jumătate smulsă.

Doamna Costinaş l-a pălmuit pe studentul care îl ţinea încă, fără
măcar a-i arunca o privire, iar imbecilul s-a prefăcut că râde.

A avut loc un schimb de cuvinte între ea şi M. Sebastian.

-Îmi pare atât de rău...

- Vă rog frumos, haideţi să nu ne plângem de milă, asta nu ar
face decât să sporească indecenţa situaţiei.

Câţiva studenţi au rânjit.

- Plecaţi, dispăreţi de aici, le-a strigat ea, însoţindu-şi cuvintele
cu un gest circular al braţului, ca şi cum ar fi alungat muste.

- Câtă vreme va rămâne un singur evreu pe pământul nostru, o să
avem grijă să-i treacă cheful să ne mai sugă sângele! a ameninţat
lunganul pe care îl pălmuise.

- Sunteţi o ruşine pentru ţara asta, i-a răspuns ea calm, căutându-i
privirea de această dată.

A urmat un moment de tăcere grea, l-am văzut pe tânăr răsuflând
adânc, umflându-şi pieptul, înălţându-se, dându-mi sentimentul că era
în căutarea unei replici pe potriva insultei.

- Doamnă, a proclamat în cele din urmă cu toată solemnitatea de
care era în stare, pot să vă asigur că într-o zi veţi regreta ceea ce aţi
spus!

- Of, Doamne, a exclamat ea, până unde putem coborî în
vulgaritate? Plecaţi, dispăreţi, mi se face silă!

Şi atunci l-a luat autoritar de braţ pe M. Sebastian şi au început să
coboare încet scările, fără ca vreunul dintre bătăuşi să încerce ceva
pentru a-i opri.
Apoi, văzând că îi urmam, s-a întors spre mine:

- Eugenia, fii drăguţă, du-te să recuperezi haina şi servieta
domnului Sebastian, dacă vrei. A, şi adu-mi şi mie lucrurile, paltonul
şi geanta, da?

O clipă mai târziu, îi regăseam în holul mare al <location type=”institution” latitude=47.174144 longitude=27.572106>
 Universităţii </location>. El îşi tampona uşor buzele cu batista, iar sângele
 care îi curgea din păr fusese şters. Doamna Costinaş l-a ajutat să-şi pună
 paltonul, apoi şi l-a îmbrăcat şi ea şi am ieşit în stradă toţi trei.

Şi acolo, pe trotuar, la câţiva paşi de staţia de tramvai spre care se
îndreptau o mulţime de studenţi, ea şi-a amintit deodată că îşi lăsase
baltă orele de curs.

- Vai, unde mi-o fi capul? Trebuie să urc înapoi să-i anunţ pe
colegii tăi că întâlnirea a luat sfârşit. Pot să ţi-l încredinţez pentru
câteva clipe pe domnul Sebastian, Eugenia?

Ne-a lăsat acolo şi, dintr-odată, m-am simţit copleşită de timiditate.
El şi cu mine nu schimbaserăm încă nici un cuvânt, el - evreu, eu -
fiica unei familii care n-ar fi gândit vreodată să invite un evreu la
masă.

- Ei bine, a rostit el, iată-mă sub protecţia dumneavoastră.

Privirile ni s-au întâlnit şi am crezut că va citi în ochii mei tot
adevărul despre fata care fusesem până în urmă cu câteva ore.
Tremuram pe dinăuntru, în vreme ce el îmi zâmbea cu batista la gură.

- Glumeam, pot foarte bine să-mi port de grijă singur, nu Vă
temeţi.

Cum putea spune aşa ceva, când fără doamna Costinaş... Probabil
că mi-a ghicit mirarea, pentru că a adăugat, fără să mai zâmbească de
data asta:

- O să ne lovească o dată şi încă o dată, şi apoi? Se vor plictisi
până la urmă, puteţi fi sigură de asta.

- E îngrozitor, am reuşit să articulez, bucuroasă că se ivise ocazia
să-mi exprim compasiunea.

- Nu, Vă rog, să luăm toate acestea cu umor. Închipuiţi-vă ce
ridicoli am fi dacă am protesta împotriva ploii de câte ori ne udă. Ei
bine, credeţi-mă, ceea ce s-a întâmplat în această dimineaţă nu
reprezintă mai mult decât o aversă.

În clipa aceea, un nou val de studenţi s-a revărsat din <location type=”institution” latitude=47.174144 longitude=27.572106> Universitate </location>într-o hărmălaie de strigăte şi râsete, ciocnindu-se  în trecere de noi,
luând cu asalt cele două tramvaie care opriseră în staţie şi scutindu-mă
de un răspuns. Trebuie să fi fost miezul zilei, cursurile nu aveau să
reînceapă înainte de ora paisprezece. Era momentul zilei pe care îl
preferam şi, dacă n-ar fi fost acel eveniment care îmi dăduse viaţa
peste cap şi mă legase de profesoara mea (şi de acest bărbat, care îmi
era însă atât de străin), aş fi mers probabil la masă cu câţiva studenţi
din grupa mea, înainte de a fuma una sau două ţigări. Primăvara era
timpurie în acel an şi, dacă ascultai conversatiile de pe stradă, oamenii
nu vorbeau decât despre asta, despre întoarcerea nesperată a soarelui
care ne scăpase în câteva ore de mormanele de zăpadă murdară care
înţesaseră trotuarele încă din decembrie.

- Să mergem! a spus doamna Costinaş, ivindu-se din
îngrămădeală.

A oprit un taxi chiar în faţa tramvaiului pe care îl împiedica să
plece, nepăsătoare faţă de mecanicul care tot trăgea de clopotel, şi, o
clipă mai târziu, ne îndreptam spre o destinaţie necunoscută,
înghesuiţi toţi trei pe bancheta din spate a maşinii.

- Nu mi-o voi ierta niciodată că te-am atras în această capcanã,
Mihail, a spus ea cu voce gravă. Îmi pare atât de rău...

- Nu trebuie. Aş fi fost profund întristat dacă ai fi renunţat de
frică.

- N-am crezut că vor îndrăzni. Toată lumea din Universitate îmi
cunoaşte convingerile, iar golanii aceia nu mi-au făcut niciodată
probleme.

- Te incurajez să mergi înainte, şi dacă dumneata ai să vrei să mă
mai inviti. . .

- Nici într-un caz! Of, e insuportabil, insuportabil. ..

Pe neaşteptate, am văzut-o înăbuşindu-şi un hohot de plâns şi
căutându-şi cu înfrigurare o batistă prin poşetă.

M. Sebastian a văzut şi el acelaşi lucru, evident, dar nu a făcut
nimic pentru a încerca să o consoleze.

- O să-ţi dau haine de schimb, a reluat ea, după ce şi-a uscat
lacrimile. Nu vrei să mai rămâi două-trei zile la mine ca să te
odihneşti?

- Nu, mulţumesc. Voi lua trenul aşa cum era prevăzut.

Ne îndreptam deci spre casa ei, aşa am dedus. Doamna Costinaş nu
părea să găsească neobişnuit faptul că îi însoţeam - doar dacă nu
uitase complet de mine. Doamne! Numai la gândul acela am simţit
cum nãduşesc din cap până în picioare.

- Poate că ar trebui să cobor aici, am rostit buimăcită.

- Cum? De ce vrei să cobori, Eugenia? Nu, rămâi, te rog. O să-ţi
chem un taxi la plecare, dacă doreşti.

Şi cum eram aşezate de o parte şi de alta a lui M. Sebastian, şi-a
întins braţul ca să-mi apese uşor încheietura mâinii.

- Nici nu-ţi imaginezi ce preţioasă mi-a fost prezenţa ta. Te ştiam
în spatele meu, mi-ai dat forţa să merg înainte.

Probabil că am roşit şi abia atunci mi-am amintit de celelalte fete.
Două sau trei se apropiaseră să o ajute pe doamna Costinaş să se
ridice. Trebuie să ne fi urmărit şi pe hol, dar până unde? Când
hotărâseră să se întoarcă? De fapt, mă trezisem singură cu profesoara
noastră. Am fost tentată să-i spun că eu trebuia să-i mulţumesc, dar
ajunseserăm deja şi şoferul coborâse să ne deschidă.

Locuia pe una dintre străduţele acelea înguste, în pantă, mai sus de
<location type=”institution” latitude=47.168794
 longitude=27.582644> Spitalul Sf. Spiridon </location>, foarte aproape 
de <location type=”historical building” latitude=47.175310
 longitude= 27.582853> bojdeuca  scriitorului meu de
suflet, Ion Creangă,</location> în faţa căreia veneam uneori să mă aşez.

Nu m-am putut împiedica să nu-i spun.

- Adevărat! Locuia la două străzi de aici, mi-a confirmat ea,
indicându-ne direcţia. Îţi place Creangă?

- Mult! Mi-a deschis gustul pentru lectură.

În vreme ce la noi acasă nu existau cărţi decât în camera mea -
Creangă, Istrati şi Eminescu ocupând aproape tot spaţiul de pe etajeră
- pereţii salonului doamnei Costinaş erau tapetaţi cu cărţi.

Ne-a invitat să luăm loc, spunând că avea să înceapă prin a căuta
haine prezentabile pentru Mihail. Era a doua oară când îi spunea pe
nume, iar când a revenit cu două sau trei cămăşi bărbăteşti şi un
veston, mi-am făcut curaj să o întreb.

- De fapt, doamna profesoară, îl cunoşteaţi pe domnul Sebastian
înainte de a-l invita?

- Fratele meu.. ., a început el.

- Fratele dumnealui mai mare era coleg la Medicină cu soţul
meu. Îl cunoşteam puţin pe Mihail - ne-am întâlnit... de câte ori? De
două sau trei ori? a întrebat întorcându-se spre el - dar eram foarte
apropiaţi de Poldy înainte să plece în Franţa.

- Deci aveţi un frate, am spus eu, ca să nu tac prosteste.
- Doi, m-a corectat el, ridicându-se pentru a lua cămaşa pe care i-
o întindea doamna Costinaş. Unul mai mare, care locuieşte acum în
Franţa, Poldy, şi unul mai mic cu zece ani decât mine.

- Ilis nu e cu mult mai înalt ca dumneata, ar trebui să meargă, a
spus doamna Costinaş, conducându-l spre o altă încăpere. Aranjează-
te, nu te grăbi, şi apoi vom vedea ce putem face pentru rănile
dumitale.

Apoi a traversat camera în celălalt sens pentru a intra în bucătărie.

- Vino să mă ajuţi, Eugenia.

Cum mi-aş fi putut imagina că într-o zi o să ajung să pregătesc
mămăligă şi pârjoale cu usturoi împreună cu profesoara mea de
literatură? Totul s-a petrecut foarte repede şi totuşi, acum că se
deschisese o uşă, aş fi vrut să mă avânt încă şi mai repede spre
lumină. Ea iradia din această femeie în care îmi pusesem încrederea
imediat. Fuseseră de ajuns evenimentele dimineţii şi acele câteva
cuvinte - „Ajută-mă, Eugenia. Nu-i lăsa să facă asta, te implor“ -
pentru ca mica mea lume să se spargă în bucăţi. Indignarea doamnei
Costinaş mi-a descoperit deodată întreaga grozăvie a lui asta, trezind
în mine o conştiinţă care ştiam că nu avea să se mai stingă. De altfel,
nu mă mai puteam gândi la ai mei - la părinţii mei, la fratele meu
Ştefan, la viaţa noastră familială, fără o senzaţie de sufocare. Preţ de o
clipă, am fost tentată să-i spun totul doamnei Costinaş, dar la simplul
gând că mă va judeca, sau doar îmi va arunca o privire, mi-a pierit
curajul.

Tocmai îmi povestea că soţul ei, Ilis, era mult mai bun bucătar
decât ea, când M. Sebastian a reapărut, foarte elegant din nou, deşi
înotând puţin în vestonul proaspăt îmbrăcat.

- E perfect, Mihail. E perfect. Apropie-te puţin să-ţi Văd pielea
capului...

Doamna Costinaş a constatat că nu era mare lucru de făcut, iar el,
în mod vizibil, nu-şi dorea ca ea să insiste mai mult asupra
subiectului.

Am mâncat în bucătărie. Am întrebat de ce plecase Poldy să-şi
continue studiile în Franţa, iar când Irina Costinaş a exclamat: „Păi,
fiindcă nu trecea săptămână fără să nu fie alungat de la cursuri şi
bătut!“, mi-a îngheţat sângele în vine. Dacă ar fi ştiut, mă gândeam,
dacă l-ar fi auzit pe Ştefan... şi pentru prima dată mi-a fost ruşine că
sunt sora lui.

- El a ales să plece, a completat cu blândeţe M. Sebastian.

- Dumneata, Mihail, nu te-ai gândit niciodată la aşa ceva? s-a
interesat doamna Costinaş.

- Niciodată. Îmi place în Franţa, dar aşa cum spuneam adineauri,
mă simt prea nesigur ca să mă îndepărtez de locurile copilăriei mele.

- Şi totodată atât de curajos! a reluat ea. E nevoie de curaj ca să
îndrăzneşti astăzi să publici De două mii de ani... .

- Nu confundaţi necesitatea şi curajul. Poldy e curajos, a ales să
întoarcă spatele ţării sale pentru a câştiga libertatea de a trăi cum
doreşte. Eu nu arn forţa aceasta, am nevoie de apropierea Dunării
pentru a-rni păstra picioarele pe pământ. Nu aveam de ales decât să
scriu această carte, să sper că voi fi înţeles.

- Am putea răstuma acest raţionament spunând că Poldy a fugit
fără să lupte - nu mi-o lua în nume de rău, discutăm şi noi, ştii bine
cât de mult îl preţuiesc pe Poldy -în vreme ce dumneata, Mihail, ai
ales să rezişti din interior.

- Am putea, da, dar ar fi fals. Exilul este alegerea regală, a celor
care au suficientă forţă în ei înşişi pentru a înfrunta lumea largă, în
vreme ce eu încerc să-mi negociez, modest, locul aici, în România, cu
nişte derbedei fără inimă şi suflet, pentru că ştiu că exilul m-ar ucide.

Doamna Costinaş a părut atât de emoţionată încât, în loc de
răspuns, şi-a pus uşor mâna peste a lui.

- Luna viitoare, a reluat ea după un moment de tăcere care
devenea stânjenitor, Ilis şi cu mine trebuie să mergem la Bucureşti,
sper că ne vei rezerva o seară, Mihail?

- Cu mare plăcere.

- Unde locuieşti acum?

- În centru, pe Calea Victoriei. La doi paşi de redacţia ziarului
Cuvântul, la care scriu, dar ştiţi asta cu siguranţă..

- Şi nu vei înceta colaborarea?

- De ce aş face-o?

- Este, totuşi, ziarul lui Nae Ionescu, care ţi-a făcut acea prefaţă
mârşavă!

- Prefaţa e, într-adevăr, nimicitoare, dar Nae rămâne un om a
cărui inteligenţă mă fascinează. Prietenia noastră e plină de tensiuni,
ce-i drept, dar ar trebui mult mai mult de atât ca să mă decid să o rup.
Irina Costinaş s-a arătat o clipă contrariată, în mod evident i s-ar fi
părut mai corect ca Mihail Sebastian să se certe definitiv cu acel Nae
Ionescu.

Apoi, ca şi cum şi-ar fi amintit subit de prezenţa mea:

-Îţi place Bucureştiul, Eugenia?

- Nu am fost la Bucureşti decât o dată, pe la doisprezece sau
treisprezece ani.

- Aha, bine.

S-a gândit preţ de câteva secunde.

- Dacă te-aş invita să ne însoţeşti, ai accepta? Nu te ruşina, aş fi
mândră să călătoresc cu una dintre studentele mele. Va fi în vacanţă,
nu vei lipsi de la cursuri.

Făcuse propunerea cu atâta naturaleţe şi drăgălăşenie, încât m-am
pomenit acceptând, de parcă nu era mai mult decât o invitaţie la o
prăjitură la <location type=”historical building” latitude=47.168553
 longitude=27.577790 >Tufli,</location> delicioasa cofetărie a Jockey Clubului.

- Eugenia, ce mult mă bucur că te-am cunoscut! a conchis ea. Şi
acum, la gară, Mihail, trenul dumitale pleacă peste o oră.

- Nu te deranja. Cheamă-mi un taxi şi va fi perfect.

Eram aşa de încântată şi emoţionată să fiu asociată îndeaproape cu
aceste persoane al căror destin era infinit mai pasionant decât al
nostru, încât m-am oferit să-l conduc pe M. Sebastian.

El mi-a zâmbit distrat, în vreme ce Irina Costinaş îmi susţinea
ideea.

- Sigur, mergeţi împreună!

Îmi amintesc fiecare cuvânt din acea primă discuţie între patru ochi
cu Mihail, din luna martie 1935, în maşina care ne ducea la gară.

- Nu am înţeles ce mi-aţi spus de dimineaţă pe trotuar, în faţa
<location type=”institution” latitude=47.174144 longitude=27.572106>
 Universităţii </location>. Nu Vă pasă dacă sunteţi bătut?

- Aş prefera să nu fiu.

Nu se uita la mine, urmărea drumul, ţinându-şi servieta şi pălăria
pe genunchi.

- Dar aţi spus că nu a reprezentat pentru dumneavoastră mai mult
decât o aversă. Nu credeţi că e revoltător?

- Revolta... Revolta poate fi utilă în anumite confruntări, dar în
cazul de faţă ar fi prostească. M-ar izola în condiţia mea -în condiţia
mea de evreu, vreau să spun (şi atunci s-a întors în sfârşit spre mine)
-, în loc să-mi permită să înţeleg ceea ce se petrece în mintea celor
care mă lovesc. Revolta ar însemna să mă drapez în plăcerea ascunsă
a nedreptăţii, a suferinţei, chiar dacă poate părea stranie asocierea
acestor două cuvinte, plăcere şi suferinţă. Iată de ce prefer să iau
lucrurile cu umor şi, în acelaşi timp, să încerc să pricep de ce nişte
oameni care nu mă cunosc, cărora nu le-am făcut nici un rău, vor să
mă vadă dispărând.

Într-adevăr, nu era pic de mânie în ochii săi. Am căutat ceva să-i
răspund ca să-i dau de înţeles că, în ceea ce mă privea, nu voiam să-l
văd dispărând, dar, ştiind deja Cât îl irita tot ce ţinea de emotie, nu am
găsit nimic.

- O să vă repet un lucru pe care l-am scris în De două mii de
ani. . ., a adăugat el, ca să mã înţelegeţi ceva mai bine: „Aş vrea să fiu
cinci minute antisemit. Să simt în mine un duşman care trebuie
suprimat.“ Când le observam chipurile, în această dimineaţă, în vreme
ce mă insultau, iar unii mă loveau, am încercat din toate puterile să le
împărtăşesc entuziasmul, să ader la lupta lor. Din toate puterile, ştiind
că atâta timp cât nu voi gândi ca ei, fie şi o clipă măcar, nu voi găsi
cuvintele pentru a explica ura lor faţă de mine, şi poate chiar a o
justifica.

S-a întrerupt pentru Câteva Clipe.

- Deşi mă simt uneori atât de rău cu mine insumi, a adăugat mai
încet, încât aproape că-i înţeleg. Nu, iertati-mă, uitaţi ceea ce tocmai
V-am spus, sunteţi prea tânără pentru a auzi asemenea lucruri!

Ajunseserăm la gară.

- Conduceţi-o pe domnişoara unde doreşte, i-a spus el şoferului,
întinzându-i o bancnotă.

Apoi mi s-a adresat mie:

- La revedere, Eugenia, mi-a făcut plăcere.
3

Au trecut două săptămâni de când am început să scriu. În fiecare
dimineaţă, soarele de iunie inundă camera în care lucrez; ar trebui să
fiu ispitită să ies, dar parcă nu-mi doresc această primăvară. Aud
manifestările de bucurie care urcă din stradă, oamenii nu mai
contenesc să sărbătorească victoria, înfrângerea Germaniei, dar parcă
nu mă mai interesează nici această victorie.

Leni mi-a spus aseară, întorcându-se gâfâind şi foarte bucuroasă
după o zi nebună pe străzile Bucureştiului, că e vorba să se reia Jocul
de-a vacanţa, prima piesă a lui Mihail, şi că ea şi prietenii ei de la
teatrul evreiesc caută o scenă care să nu fi suferit prea mult de pe
urma bombardamentelor. Nu am îndrăznit să o întreb ce personaj
urma să incarneze. În 1938, fusese Corina, femeia nesperată la care
Visa Mihail în Viaţa reală şi care poate fi regăsită în întreaga lui operă
sub diferite prenume - Ann din Accidentul sau Mona din Steaua fără
nume. Femeia nesperată şi inaccesibilă, miraculos cucerită în timpul
vacantei din Jocul de-a vacanţa, sau într-o singură noapte, în Steaua
fără nume, şi care, inevitabil, avea să-l părăsească. Leni Caler,
întâlnită în iarna lui 1935, puţin înaintea înfiorătorului episod de la
Iaşi, fusese acea femeie din Viaţa lui Mihail. După doar câteva
săptămâni de iubire pătimaşă (despre care scrie în Jurnalul lui, la data
de 10 iunie 1935: „Iată-mă amorezat, gelos pe toţi bărbaţii cu care s-a
culcat, preocupat la fiecare moment de ce face, sau de ce ar putea sa
facă, fericit când surâde, nenorocit când e prea veselă, tremurând când
îi aud glasul la telefon“), ea îl înşelase şi nu încetase să-l chinuiască.
Spunea că scrisese pentru ea rolul Corinei, şi chiar dacă nega, tot
trăsăturile scumpei sale Leni i le atribuia lui Ann, iubita crudă şi
nestatornică din Accidentul, şi Monei, steaua (căzătoare) din piesa sa.
Bun, dar ce personaj are să fie Leni în Jocul de-a vacanţa? Sunt şapte
ani de la premiera piesei, e prea în vârstă acum pentru a juca o Corina
de douăzeci şi cinci de ani.

S-a prăbuşit în fotoliul din faţa biroului meu (al ei, de fapt), şi, fără
măcar să-şi scoată pălărioara mov, şi-a aprins o ţigară.

- E bine, nu?

- Ce să fie bine, Leni?

- Că Mihail va fi jucat din nou.

- Ce importanţă mai are pentru el? E mort.

- De parcă n-aş şti!

- O ştii, dar asta nu te împiedică să trăieşti. Pe mine, da. Mă
doare şi când respir.

- Mâine vii cu mine, draga mea, terasele cafenelelor sunt pline de
oameni care râd şi se îmbrăţişează, la fiecare colţ de stradă dai peste
mici baluri şi orchestre, e imposibil să rezişti bucuriei. Astăzi, m-am
lăsat chiar sărutată de un frumos soldat sovietic, iac-aşa, pe trotuar!
Uite, ţigările astea sunt de la el. Vrei şi tu una?

Mi-a aruncat pachetul.

- Te invidiez că eşti aşa cum eşti, Leni, atât de preocupată de tine
însăţi, că nimic nu pare să te atingă.

- Eugenia, dacă m-aş fi lăsat afectată de toate grozăviile din
ultimii ani, n-aş fi făcut decât să plâng. Şi în timp ce tu plângi, viaţa
continuă, să ştii, nu te aşteaptă.

- Durerii nu-i comanzi.

- O, ba da! Iar tu am impresia că te agăţi de ea. Ce tot scrii acolo,
zi de zi, închisă în camera asta, în loc să vii să râzi cu noi?

- Mă agăţ de durere, ai dreptate, pentru că-mi e insuportabil
gândul că am putea uita aceşti ani atât de legaţi, pentru mine, de
amintirea lui Mihail. Că am putea uita monstruozitatea, sub pretext că
Istoria s-a răsturnat brusc şi că e de la sine înţeles că nu o vom mai
repeta. Nu vom mai începe niciodată să-i ucidem pe evrei pentru că
sunt evrei, pe ţigani pentru că sunt ţigani etc. Aş vrea s-o cred, dar
toate astea s-au petrecut sub ochii noştri. Nu am plâns nici o zi în
timpul războiului, mă rog, ba da, în anumite zile, dar astăzi, dacă nu
m-aş controla, n-aş face decât să plâng.

- Avem datoria să trăim, scumpa mea.

- Nu avem nici o datorie, trăieşte cum vrei şi nu încerca să te
justifici. Te invidiez, aş vrea să fiu ca tine, tocmai ţi-am spus-o.
- Ce ciudat, am avut aceleaşi discuţii cu Mihail în ziua în care am
aflat de căderea Berlinului. Am vrut să-l iau pe stradă, se auzeau
oamenii strigând, cântând, suflând în trompete, bătând în tigăi -
„Vino, Mihail, să ieşim, acum avem datoria să trăim!“ Iar el mi-a
răspuns aproape ca tine: „Nu simt nici o datorie şi nici într-un caz pe
aceea de-a trăi. Închide fereastra, te rog, n-am chef să le aud
strigătele.“

- Mihail găsise în război o raţiune de a trăi: să aştepte ca acesta să
se termine, întrebându-se în fiecare dimineaţă dacă avea să mai prindă
seara. Odată cu pacea, el s-a regăsit faţă în faţă cu sine, faţă cu ceea ce
numea „neputinţa“ sa.

Un zâmbet a strălucit deodată pe chipul lui Leni.

- Ce tip insuportabil era! Cu el, lucrurile cele mai naturale
deveneau abisale. Chiar făcea dragoste cu tine, Eugenia? Vreau să
spun...

- Ce întrebare! Numai tu puteai îndrăzni să întrebi aşa ceva.

- Ei hai, nu fi aşa surprinsă, am devenit ca două surori de-a
lungul anilor, nu? Mi s-a întâmplat atât de des să vă găsesc în pat, şi
tu mă lăsai să stau jos şi discutam toţi trei... Mi s-a întâmplat şi
contrariul.

- Ce vrei să spui prin contrariul? O singură dată, Leni, şi te-am
detestat cu adevărat în ziua aceea. Credeam că nu te mai culci cu el.
Nu doar că eram geloasă, dar ştiam că visa la tine când mă lua în
braţe.

- Nu mi-ai răspuns la întrebare. Cu mine, la început, era foarte
bine. Mă rog, binişor. Apoi, niciodată nu a mai fost la fel. Ştii ce am
făcut într-o zi? Era aşezat acolo, la biroul meu, exact ca tine în seara
asta. M-am dus la bucătărie ca şi cum voiam să fac ceai, era într-o
după-amiază, şi zece minute mai târziu m-am întors goală, cocoţată pe
pantofi cu toc înalt. Mă gândeam că o să sară pe mine, da, de unde! A
aprins o ţigară şi am văzut că îi tremurau mâinile. Ai fi zis că-i era
frică de mine.

-Îi era frică de tine, Leni. Ştia că te culcai cu toţi bărbaţii care te
plăceau şi în acea zi a ghicit, probabil intr-o clipă, că mulţi alţii
înaintea lui te văzuseră cocoţată pe tocuri înalte, ca o târfă. ..

- Şi ce dacă?

- Dorinţa pe care o simţea pentru tine era asociată cu o suferinţă
care îi îngheţa inima. Cum ar fi putut să facă dragoste cu tine în acele
condiţii? Nu ţi-a trecut niciodată prin minte?

- Nu ştiu. Nu. Deci cu tine era uşor?

- Mă calci pe nervi. Mă întreb cum de pot să ţin aşa la tine, Leni.
Când fac în sinea mea inventarul femeii care eşti, îmi dau seama că
nu-mi place nici ce spui, nici ce faci. Şi totuşi, îmi eşti dragă. Ba chiar
eşti singura fiinţă, alături de fratele meu Andrei, de care am nevoie.

- Vino să stai lângă mine, scumpa mea! Pari atât de tristă şi
obosită.

- Nu, n-am chef. Curios, Mihail spunea acelaşi lucru.

- Despre ce?

- Despre tine, despre fizicul tău. Spunea: „Există ceva misterios
în Leni, nimic din ceea ce o alcătuieşte nu reţine privirea printr-o
frumuseţe specială şi totuşi ansamblul mă tulbură.“

- Avea dreptate, nu sunt frumoasă, dar plac bărbaţilor!

- Încetează odată cu bărbaţii tăi! Vorbeam de Mihail acum. Îi
plăceai lui Mihail, asta-i tot. Îi plăceai atât de mult, Leni! Îmi
amintesc de prima zi când v-am văzut pe amândoi în salonul
Hotelului Capşa - ce mândru era când te-a prezentat! „Prietena mea,
actriţa Leni Galer.“ Şi te-a luat imediat de mână ca să ne dea limpede
de înţeles că îi aparţineai, că eraţi amanţi.

Doamna Costinaş şi cu mine ne-am plimbat toată dimineaţa pe
Lipscani, unde toţi negustorii păreau să-şi fi dat întâlnire: modiste,
tinichigii, cizmari, blănari, frizeri, spiţeri... Doamna Costinaş
insistase să-mi ofere un parfum, apoi am luat masa într-o
cârciumioarã pe malul apelor noroioase şi urât mirositoare ale
Dâmboviţei. Soţul ei era plecat la treburile lui, dar promisese să ni se
alăture la Capşa, pentru a-l saluta pe Mihail. Eram la Bucureşti de
două zile şi încã din timpul călătoriei cu trenul mi-am dat seama că
ceva nu mergea între ei. El se străduia să scurteze conversaţiile,
cufundându-se într-o carte ale cărei pagini uita să le întoarcă (îi
observasem manevra), şi dacă soţia sa insista uşor să-i răspundă,
mângâindu-i genunchiul, de exemplu, el arbora de îndată un aer
exasperat, mormăind câteva cuvinte neclare. Nu-mi venea să cred că o
femeie de calitatea (şi frumuseţea) Irinei Costinaş putea fi tratată cu
atâta indiferenţă.
- Ilis e îngrijorat în acest moment, mi-a explicat ea, nu i-o lua în
nume de rău, Eugenia, evident că nu are nimic cu tine.

Către ora trei după-amiază, am urcat încet pe Calea Victoriei în
direcţia Hotelului Capşa şi, la un moment dat, când aşteptam ca să
traversăm, doamna Costinaş şi-a petrecut braţul pe sub al meu. Am
fost atât de emoţionată, încât nu am îndrăznit să mă mai mişc.

- Nu-ţi poţi imagina cât bine îmi face prezenţa ta, mi-a şoptit la
ureche. Eşti o tânără minunată.

- Chiar credeţi asta? am găsit puterea de a 0 întreba o clipă mai
târziu.

- Ce anume? Ce să cred?

- Ce aţi spus adineauri, că sunt o tânără minunată.

- Bineînţeles, Eugenia! Minunat de sincerã, de spontană... Sunt
prea tânără ca să-ţi fiu mamă, dar îmi închipui ce fericire trebuie să fie
să ai o fiică aşa cum eşti tu!

Am roşit încă o dată, rugându-mã în gând ca doamna Costinaş să
nu-i întâlnească niciodată pe părinţii mei. Spre deosebire de ceea ce-şi
imagina ea, nici mama, nici tata nu se mai bucurau acum să mã aibă
drept fiică. „Sinceritatea“, pretinsa mea „spontaneitate“ le cam
ieşiseră pe nas în seara venirii lui Mihail Sebastian la Universitate, şi
de atunci viaţa de-acasă era punctatã de tăceri şi de uşi trântite. Ziua
aceea fusese de ajuns pentru a face din mine o persoană diferită de cea
pe care o întâlniseră dimineaţa la micul dejun. Mă întorsesem la cină
totodată exaltată de întâlnirea cu doamna Costinaş şi profund revoltată
de violenţele la care asistasem, noua mea revoltă hrănindu-se evident
din devoţiunea pentru profesoara mea, chiar dacã nu eram pe deplin
conştientă de acest lucru (nu era pentru prima dată când un evreu era
lovit în faţa mea, dar era pentru prima dată când nu întorceam capul,
ci îi luam apărarea).

La vederea zâmbetului idiot pe care mi-l adresase Ştefan în Clipa în
care ne asezam la masă, mi-a sărit imediat ţandăra.

- Ai vreo legătură cu ce s-a întâmplat la cursul meu astăzi?

- Ce s-a întâmplat la cursul tău, Jana?

- Încetează cu rânjetul ăsta! Mă refer la agresiunea asupra
domnului Sebastian.

- A, jidanul. .. Scriitorul j idan. Te prevenisem doar.

- Cum? Vrei să spui că tu i-ai trimis pe ticăloşii ăia?...
- Jana! Protestase mama, lovind cu palma în masă. Te rog să fii
manierată!

- Mamă, el tocmai recunoaşte că şi-a trimis amicii să saboteze
întâlnirea organizată de doamna Costinaş şi tu îmi ceri să fiu
manierată?

- Te-am prevenit doar, a repetat Ştefan.

- Dumnezeule! am urlat ridicându-mă. Nu mai pot sta nici o clipă
în plus la masă cu acest nemernic!

- Jana! a tunat de astă-dată tata. Fii politicoasă, te rog, şi stai jos.

- Adică dumitale şi mamei vi se pare normal ce a făcut Ştefan?
Nu vă şochează deloc?

- Ştefan luptă pentru supravieţuirea ţării şi merge până în pânzele
albe pentru convingerile lui - personal, consider că e curajos, dacă
vrei părerea mea.

- Da? E curajos să trimiţi vreo cincisprezece băieţi înarmaţi cu
bâte să lovească un om singur şi dezarmat?

- Stai jos, te rog.

-În nici un caz. Nu voi sta la masă alături de acest individ.

- Ascultă, Jana, a reluat cu calm tata, ştii foarte bine că există o
problemă evreiască în România, singura întrebare e dacă renunţăm la
Viitorul nostru sau ne hotărâm să luptăm. Îţi mărturisesc că dacă Zelea
Codreanu s-ar fi născut cu treizeci de ani mai devreme, l-aş fi urmat
fără îndoială - aşa cum face fratele tău astăzi.

- Eşti la curent cu faptul că acest Codreanu instigă oamenii să-i
omoare pe evrei, tată?

- Asta n-o cred, nu!

- Ba da, ba da, Jana are perfectă dreptate, a intervenit Ştefan.
Bravo, Jana, Văd că ai lecturi bune. „Să facem rost de pistoale şi să
tragem asupra lor, dând astfel un exemplu înfiorător de care îşi va
aminti multă vreme istoria românească.“ Citat extras din cea mai bună
sursă!

- E din Codreanu? a întrebat tata, vizibil stânjenit.

- Din Ion Moţa, secundul său. Unul dintre şefii noştri cei mai
respectaţi!

- În ce mă priveşte, nu cer chiar atât de mult, a morrnăit tata, cu
nasul în farfurie. Să fie alungaţi mi-ar fi de ajuns. Să se întoarcă de
unde au venit, pur şi simplu. Tu ce crezi, Carmen?
- Mi-ar plăcea ca Jana să se aşeze la loc şi să putem mânca cum
se cuvine, a răspuns mama. Asta cred.

- Într-adevăr, hai să mâncăm normal şi să vorbim normal la masă
cu un criminal.

Întâlnisem privirea lui Andrei şi am văzut că-mi zâmbea, ca
iluminat.

- Pentru ultima oară, Jana, stai jos! a ordonat tata.

- Ei bine, cinaţi normal, am continuat fără să-l bag în seamă, dar
fără mine. Poftă bună!

Spunând acestea, am coborât în fugă scările şi am ieşit din casă.
<location type=”street” latitude=47.10028 longitude=27.34438> Strada Lăpuşneanu</location> era liniştită la ora aceea, cu toate prăvăliile
închise, dar frumos luminate. Am luat-o în sus până la Jockey Club,
cu inima bătându-mi puternic în piept. Apoi, prea tulburată ca să ştiu
bine ce fac, am mers pe <location type=”street” latitude=47.175495
 longitude=27.571748>  bulevardul Carol</location> spre <location type=”neighborhood” latitude=47.177275 longitude=27.573324> dealul Copoului </location>. Şi
abia ajungând în faţa <location type=”institution” latitude=47.174144 longitude=27.572106>
 Universităţii </location> şi amintindu-mi-o pe doamna
Costinaş chemând un taxi am înţeles ce mă adusese acolo: dorinţa de
o revedea, de a-i povesti totul şi de a citi încă o dată în privirea ei
admiraţia şi recunoştinţa pe care le citisem când îmi şoptise în maşina
care ne ducea acasă la ea: „Te ştiam în spatele meu, Eugenia, îmi
dădeai forţa să înaintez.“ După care mi-a atins uşor incheietura mâinii.

O, da, să o revăd, să fiu din nou în lumina ei, departe de ai mei,
asta mi-aş fi dorit. Dar nu aveam curajul să mă duc să sun la uşa sa,
aşa că m-am întors acasă să mă culc în miez de noapte.

În zilele care au urmat, şi fără ca părinţii mei să mai îndrăznească
să-mi spună ceva, am cinat singură în camera mea, umplându-mi
farfuria la bucătărie înainte ca ei să se aşeze la masă. Trăiam în
aşteptarea acelei călătorii la Bucureşti, împreună cu doamna Costinaş
şi soţul ei.

Intrând în salonul de ceai de la Hotelul Capşa, atenţia mi-a fost mai
întâi atrasă de Leni. Era deja foarte cunoscută, apărea des pe afişul
<location type=”institution” latitude=47.163406 longitude=27.585030>
 Teatrului Naţional din Iaşi, </location>
 unde o văzusem jucând în Livada de vişini
a lui Cehov.

- Ia uitaţi, i-am şoptit doamnei Costinaş, e şi Leni Caler aici!

- Păi da, e cu domnul Sebastian.

Se ridicase imediat când ne-a zărit şi am observat cât de mândru
era să ne-o prezinte pe Leni.

Apoi, după câteva schimburi de politeţuri despre furtuna care se
anunţa şi despre noua linie aeriană Iaşi - Bucureşti, care îţi permitea
să câştigi patru ore faţă de călătoria cu trenul, conversaţia a revenit la
Nae Ionescu, filozoful care scrisese acea prefaţă „nimicitoare“ la
romanul lui M. Sebastian. Nu trecea zi fără să se vorbească despre el,
se pare, mai ales că se radicalizase şi devenise unul dintre „gânditorii“
Gărzii de Fier.

- Am fost ieri la cursul lui, a povestit Mihail Sebastian, coborând
tonul, de parcă se temea să nu fie auzit de la celelalte mese, şi parcă-l
ascultam pe Codreanu. „Nu există decât cucerirea puterii, confiscarea
ei şi contopirea partidului cu ansamblul colectivităţii... Numim
naţiune o colectivitate care închide în ea ideea de război. O naţiune se
defineşte prin ecuaţia prieten-duşman. Democraţia distruge unitatea
naţiei şi o predă, slăbită, puterii cosmopolite evreieşti etc.“ M-a
năucit.

Ascultându-l pe Mihail Sebastian, mă gândeam la faimoasa prefaţă
pe care o citisem în cele din urmă şi a cărei cruzime mă uluise. „Iuda
suferă şi trebuie să sufere - pentru că e Iuda. Prin urmare, evreul
suferă.“ Pornind de la această axiomă, Nae Ionescu ajungea să-i scrie
aceste cuvinte înfiorătoare „prietenului“ său:

„Iosef Hechter, tu eşti bolnav. Tu eşti substanţialmente bolnav,
pentru că nu poţi decât să suferi; şi pentru că suferinţa ta e înfundată.
Toată lumea suferă, Iosef Hechter. Suferim şi noi, creştinii. Dar
pentru noi e o ieşire, pentru că noi ne putem mântui. Ştiu, tu
nădăjduieşti; nădăjduieşti că va veni odată cel aşteptat, Mesia, pe cal
alb, şi atunci vei stăpâni pământul. Nădăjduieşti, Iosef Hechter. E
singurul lucru ce-ţi mai rămâne.

Eu însă nu pot face nimic pentru tine. Pentru că eu ştiu că Mesia
acela nu va veni. Mesia a venit, Iosef Hechter - şi tu nu l-ai cunoscut.
Atât ţi se cerea în schimbul tuturor bunătăţilor pe care Dumnezeu le-a
avut pentru tine: să veghezi. Şi nu ai vegheat. Sau nu ai văzut, pentru
că orgoliul ţi-a pus solzi pe ochi.“

Fusesem năucită de duritatea acestui text, da, dar şi de incitarea la
crimă în masă, abia voalată, pe care o conţinea:

„Crestini şi evrei, două corpuri străine unul altuia, care nu pot
fuziona într-o sinteză, între care nu poate exista pace decât... prin
dispariţia unuia din ele.“
Şi, în concluzie, acea frază pe care am considerat-o
înspăimântătoare şi care îmi pare astăzi cumplit premonitorie:

„. .. Iosef Hechter, tu nu simţi că te cuprinde frigul şi întunericul?“

(Nae Ionescu, mort în 1940, va fi avut oare intuiţia acelui Nacht
und Nebel al naziştilor? mă întreb acum, aplecată asupra foilor mele.)

- Domnule Sebastian, am spus, profitând de o clipă de tăcere, am
meditat la ceea ce mi-aţi explicat deunăzi, la Iaşi: dorinţa
dumneavoastră de a simţi în propria fiinţă un duşman pe care să-l
suprimaţi. Chiar pentru câteva minute. Până unde veţi împinge această
experienţă?

Leni m-a privit surprinsă (era prima dată când deschideam gura) şi
a izbucnit în râs.

- Mihail e nebun, nu-i aşa?

- Mărturisesc că sunt de aceeaşi părere, a întărit Irina Costinaş,
scrutându-l pe M. Sebastian, care tăcea.

- Eugenia, s-a decis el în cele din urmă (şi m-am simţit ruşinatã
să mă văd astfel singura scoasă în evidenţă dintre cele trei femei), sunt
conştient de faptul că prietenul meu Nae Ionescu m-a condamnat deja.
Dar doar în teorie, pe hârtie. Una e să pronunţi o sentinţă de
condamnare la moarte şi alta e s-o execuţi. Mă întrebi până unde voi
împinge experienţa. În ce mã priveşte, mã întreb până unde vor merge
ei cu voinţa de exterminare şi dacă, într-o zi, Istoria le va demonstra
că au greşit. E paradoxal pentru un om deja condamnat, dar mi-ar
plăcea totuşi să supravieţuiesc ca să văd epilogul.

M-am mulţumit să dau aprobator din cap, sperând ca cele două
femei aşezate lângă mine să găsească ceva de spus, dar mi-au părut ca
paralizate, şi una, şi cealaltă. Ilis a fost cel care ne-a scos din
încurcătură, un Ilis radios, pentru prima dată de la începutul sejurului
nostru bucureştean.

- Mihail, ce bucurie să te revăd! Ce mai faci?

Conversaţia a alunecat apoi repede spre Poldy, fratele mai mare al
lui Mihail, care deschisese un cabinet medical în regiunea pariziană şi
nu mai avea de gând să se întoarcă în România. Sub influenţa lui
Codreanu şi a legionarilor săi din Garda de Fier, ţara noastră privea
tot mai clar spre Germania, a explicat Mihail Sebastian, o Germanie
care se pregătea să adopte noi măsuri radicale pentru a-i îndepărta pe
evrei din administraţie şi a le interzice exercitarea celor mai multe
dintre meseriile intelectuale, între care medicina. Dacă o luam pe
urma Germaniei, în curând nu ar mai fi existat nici la noi vreun fel de
Viitor pentru evrei.

- Şi dumneata îţi vei mai putea exercita profesiunea? s-a neliniştit
Ilis.

Am descoperit astfel că M. Sebastian era şi avocat, nu doar scriitor
şi publicist la diverse ziare.

Ilis nu avea delicateţea soţiei sale şi, cum îl încuraja pe M.
Sebastian să-şi urmeze fratele în Franţa, pretinzând că asta ar face în
locul său, ba chiar de îndată, el i-a repetat amabil ceea ce ne spusese
nouă cu o lună mai devreme:

- Dar nu eşti în locul meu, dragă prietene. Deşi evreu, sunt român
şi prefer să supravieţuiesc în România decât să trăiesc liniştit în
Franţa.
4

Era un ianuarie glacial la Bucureşti, iar eu alergam la întâlnirea cu
o femeie care avea o cameră de închiriat, când l-am zărit ieşind dintr-
un cinematograf de pe bulevardul Regina Elisabeta. Paltonul închis launive
culoare, pălăria - el era, fără îndoială. Cu câteva zile înainte, cum
regele tocmai îl numise în fruntea guvernului pe profesorul Cuza, bine
cunoscut la Iaşi, unde condusese vânătoarea de evrei în universitate,
Irina Costinaş şi cu mine ne întrebam ce mai face. Doi ani se
scurseseră de la ultima noastră întâlnire, Irina spera că se hotărâse să
meargă la fratele său în Franţa - şi deodată iată-l acolo, pe trotuar. Îşi
aprinsese o ţigară. Am ezitat să-l abordez, eram deja în întârziere
când, ridicând capul, m-a descoperit, derutată, la câţiva paşi de el.

- Bună ziua, domnule. Ce surpriză nemaipomenită să vă
întâlnesc.

- Scuzaţi-mă, vă rog, cu cine am onoarea?

- Nu mă recunoaşteţi? Eugenia, la Iaşi. ..

- A, sigur că da! Ce zăpăcit sunt! Ce mai faci, Eugenia?

- Din păcate, sunt foarte grăbită, trebuie să găsesc repede un loc
unde să stau, dar dacă doriţi...

- Atunci nu vreau să te reţin.

A schiţat un zâmbet, şi-a ridicat imperceptibil pălăria şi a pornit în
direcţia opusă.

Pe când se îndepărta, mi-a revenit în minte toată discuţia cu Irina.
De acum, odată cu venirea lui Cuza la guvern - omul care lansase
sloganul „România pentru români“ şi îi desemnase pe evrei drept
„lipitori“ -, puteam să ne temem de ce era mai rău. „Sper că Mihail
este în Franţa, repetase ea. Nefericiţii, vor trebui să intre în pământ, să
se furişeze... Şi uite ce neputincioşi suntem să-i ajutăm... Ce putem
face împotriva puterii unui stat? Nimic. Aproape nimic.“
Folosise acea expresie îngrozitoare, „să se furişeze“. Cum se spune
despre sobolani. Şi deodată Ini se păruse că M. Sebastian, urcând încet
pe bulevardul Regina Elisabeta, se furişa, într-adevăr.

Atunci am început să alerg după el, înnebunită de gândul că ar fi
putut crede o secundă măcar că, pentru că e evreu... O, Doamne! Ca
să-mi dau seama în acel moment că mai şi şchiopăta pe deasupra.

- Aşteptaţi, nu plecaţi aşa... Ne vom revedea, nu-i aşa? Nu vreţi
să-mi daţi adresa dumneavoastră?

- Ba da, cum să nu!

Şi-a scos portofelul, a luat o carte de vizită şi mi-a întins-o.

- Mulţumesc. Ştiţi, vorbesc deseori despre dumneavoastră cu
Irina.

- Ei bine...

- Văd că şchiopătaţi. V-aţi rănit?

- La schi, dacă-ţi poţi imagina. Eram la Braşov de Crăciun şi am
căzut urât.

Mi-a zâmbit din nou, dar cu gândul în altă parte.

- Pot să vă însoţesc?

- Dacă doreşti.

Şi, o clipă mai târziu, ca şi cum şi-ar fi aduc brusc aminte:

- Dar parcă aveai o întâlnire.

- Nu mă mai duc.

Am mers în tăcere până acasă la el, pe Calea Victoriei şi, odată
ajunşi în faţa uşii blocului său, cum îşi ridica deja pălăria ca să mă
salute, m-am aruncat cu capul înainte:

- Ce-aţi zice să mă invitaţi la un ceai?

- Mă gândeam să lucrez puţin.

- N-o să vă plictisesc multă vreme.

Locuia la etajul şase, într-un studio mare, pe care chiar şi lumina
palidă de iarnă reuşea să-l învioreze.

Pe masa de lucru domnea un haos de nedescris de cărţi şi ziare,
alte cărţi stăteau aşezate în teancuri pe podea, alte reviste şi ziare erau
împrăştiate ici-colo. Un singur fotoliu cu spatele la fereastră şi, intr-un
colţ, în dreapta, patul nefăcut şi o scrumieră plină de chiştoace pe
noptieră.

- Nu aşteptam pe nimeni, s-a scuzat el.

-Îmi dau seama.
- Dă-mi paltonul tău şi ia loc pe fotoliu. Mă întorc imediat.

Dar în loc să mă asez, am început să deschid cărţile. Ia te uită, citea
Proust şi Balzac în franceză, şi Jurnalul lui Jules Renard... Camil
Petrescu, Max Blecher, Mircea Eliade... Apoi, continuând să-mi bag
nasul, am trecut de partea cealaltă a mesei şi acolo, în mijlocul
tăieturilor de ziar, privirea mi-a fost atrasă de un caiet de şcoală a
cărui pagină din stânga era acoperită de un scris mărunt:

Joi, 30 [decembrie 1937]

Se retrag permisele de tren ale ziariştilor. Se interzice evreilor
profesiunea de ziarist.

- La urma urmelor - spune Camil, recunoaşte şi d-ta că prea s-a
abuzat.

Recunosc - se poate să nu recunosc? Recunosc orice.

Toată ziua în casă, citind Sparkenbroke de Charles Morgan. Carte
atât de departe de ceasul acesta! La milioane de leghe parcă!

Duminică, 2 ianuarie 1938

Mereu în casă, din cauza piciorului încă nevindecat. Mă
îngrijorează.

Permisul mi l-au retras. Numele nostru în toate gazetele, ca nişte
delincvenţi.

Réveillon-ul la Leni. O sumă de lucruri observate cu privire la ea -
dar la ce bun să le mai notez?

A termina cu ea e o chestiune de seriozitate. La 30 de ani, nu mi-e
permis să mă port aşa copilăreşte.

Ar trebui să scriu articolul pentru Revista Fundaţiilor. Dar va mai
fi publicat? Nu cred posibilă menţinerea mea la Fundaţie. Ce-mi va
mai aduce şi acest nou an, început cu atâta deprimare?

Nici un telefon, de la nimeni. Mircea, Nina, Marietta, Haig, Lilly,
Camil- au murit cu toţii. Şi îi înţeleg aşa de bine!

Ce coincidenţă, citea Sparkenbroke, la fel ca fratele meu mai mic,
Andrei, care îmi făcuse elogiul acestei cărţi în ajunul plecării mele la
Bucureşti. Mitul lui Tristan şi al Isoldei, descotorosit de dorinţa
fizică. .. Andrei era entuziasmat. Puteai deci să iubeşti cu pasiune fără
să faci dragoste, splendoarea cuvintelor trecând dincolo de
trivialitatea actului sexual. Romanul era aşezat acolo, lângă caiet, şi
eram ocupată să-l frunzăresc, când M. Sebastian a reapărut, cu braţele
încărcate de un platou greu.
- Aşază-te în fotoliu, mi-a sugerat din nou, eu o să stau pe pat şi -
ia să vedem - da, ceaiul va sta foarte bine pe jos.

- Îl citiţi pe Charles Morgan, la fel şi fratele meu mai mic.

- O carte minunată, da, ridică în slăvi virtuţile iubirii platonice.
Din nefericire pentru mine, sunt prea uman, prea stupid de uman
pentru a atinge această altitudine.

- De ce „din nefericire“? Vorbiţi ca fratele meu, pe care îl
bănuiesc că nu s-a apropiat niciodată de o femeie. Ce poate fi mai
exaltant decât dorinţa?

- Mai înjositor, vrei să spui.

- O, nu, n-aş spune niciodată aşa ceva! Nu rni se pare câtuşi de
puţin înjositor să aştepţi cu infrigurare sosirea celui iubit.

Ce ştiam eu despre asta? Nu cunoscusem decât doi băieţi şi nici
unul nu-mi fusese amant.

- Hai să lăsăm asta. Ia loc şi povesteşte-mi ce te aduce la
Bucureşti.

Stăteam încă în spatele mesei sale de lucru şi această discuţie în
jurul romanului lui Charles Morgan nu fusese pentru mine decât un
subterfugiu pentru a-mi ascunde încurcătura, fiindcă citisem ceva ce
nu ar fi trebuit să citesc. În vreme ce vorbeam, tremuram pe
dinăuntru, oscilând între tentaţia de a nu spune nimic şi aceea de a
mărturisi, ştiind deja prea bine că voi mărturisi, căci a nu o face mi-ar
fi dat sentimentul că îl înşelam pe omul acela, ba chiar că îl
dispreţuiam la rândul meu.

Scriind această scenă, încerc să-mi amintesc ce simţeam faţă de
Mihail în acea după-amiază de iarnă din 1938 când, pentru prima
dată, am intrat în casa lui. Dacă n-ar fi însemnat deja ceva pentru
mine, oare problema onestităţii mele s-ar mai fi pus? Da, s-ar mai fi
pus chiar şi în faţa celui mai crâncen duşman al meu, deoarece
conştiinţa nu-mi dădea pace - cum să mă eliberez de o vină care mă
mânjea în propriii ochi?

Însă îmi aduc aminte că m-a fulgerat gândul că, dacă nu spuneam
nimic, acel secret ne-ar afecta relaţia pentru totdeauna. Ca şi cum
voiam deja ca el să mă aleagă - şi pentru asta trebuia să fiu perfect
loială, să nu întineze nimic primii noştri paşi. Să mă aleagă în
detrimentul lui Leni, se subînţelege - doar abia ce descoperisem că
voia să o părăsească - pentru că, spre deosebire de ea, aveam intuiţia
că eu aş fi ştiut să-l salvez de întunecatul fatalism în care îl vedeam
afundându-se de la prima noastră întâlnire de la Iaşi. De altfel, nu
aceeaşi intuiţie îmi dăduse îndrăzneala de a-i forţa uşa - „Nu vreţi să
mă invitaţi la un ceai“? Şi nu-i întinsesem deja mâna, mai mult sau
mai puţin conştient, exaltând frumuseţea dorinţei, eu, care nu mă
culcasem niciodată cu vreun bărbat?

- Poftim ceaiul.

Îmi oferea o ceaşcă, iar eu eram tot acolo, în picioare.

- Aşteptaţi puţin, trebuie să vă spun ceva. Adineauri, pe când
eraţi la bucătărie, am citit ce aţi scris în caietul de-acolo, de pe masă.
Îmi pare rău, n-ar fi trebuit. Puteţi să mă iertaţi?

- Ce anume ai citit, Eugenia, nu înţeleg. ..

A pus ceaşca jos, s-a ridicat şi s-a apropiat de mine.

- A, jurnalul meu... Mi-ai citit jurnalul... Nu ştiam că l-am lăsat
aiurea.

- Numai această pagină, domnule.

A ridicat capul şi m-a privit de aproape, uluit.

- Mi-am închipuit că n-ai avut timp să citeşti tot!

Şi atunci, dintr-odată, a fost zguduit de un hohot scurt de râs.

- Nu are nici o importanţă, hai să fim seriosi, probabil că te-a
plictisit copios... Bun, vino şi ia loc acum. Şi încetează să-mi mai
spui „domnule“, nu sunt chiar aşa de bătrân, totuşi.

Odată aşezaţi unul în faţa celuilalt, s-a lăsat o lungă tăcere - el
învârtea linguriţa în ceaşca de ceai, cu o expresie de nepătruns.

- Cum puteţi crede că m-a plictisit?

- Mi se întâmplă să recitesc pasaje, nu e totul prost, dar uneori
mă simt copleşit.

- Eu sunt îngrozită de puţinul pe care l-am Citit. Nu aş vrea să mă
confundaţi cu toţi acei oameni care au încetat să vă sune pentru că
numele dumneavoastră a apărut în ziare.

Mi-a zâmbit. Pentru o clipă, trăsăturile i s-au destins.

- Mulţumesc, Eugenia. Mulţumesc.

- Mi-e ruşine de ce se petrece în ţara noastră.

- Îţi împărtăşesc ruşinea.

S-a ridicat, s-a îndreptat spre masa de lucru şi l-am putut urmări pe
îndelete cum scorrnonea prin hârtiile care se înghesuiau acolo. Era cu
puţin mai înalt decât mine, slăbuţ, cu umeri înguşti, cu articulaţii fine,
cu gesturi pline de delicateţe, şi totuşi emana din persoana sa ceva
ireductibil. Chipul său reflecta lupta pe care trebuie să o fi dat în el
harul şi necesitatea - privirea rămăsese tandră, chiar copilăroasă, pe
când fruntea, pomeţii şi maxilarul păreau să se fi strâns intr-un reflex
de apărare. Mi-am amintit de buzele lui crăpate sub lovituri, la Iaşi, şi
am remarcat că avea o gură frumoasă.

- Uite, Eugenia, a spus el revenind şi aşezându-se pe un colţ de
pat, ascultă ce scrie prietenul meu Mircea Eliade în ultimul număr din
Buna Vestire: „Poate neamul românesc să-şi sfârşească Viaţa în cea
mai tristă descompunere pe care ar cunoaşte-o istoria, supărat de
mizerie şi sifilis, cotropit de evrei şi sfârtecat de streini?... Revoluţia
legionară are drept ţintă supremă mântuirea neamului, împăcarea
neamului românesc cu Dumnezeu, cum a spus Căpitanul... De aceea
cred în biruinţa Mişcării Legionare.“ Şi celălalt prieten al meu, Emil
Cioran, în ultima sa carte, Schimbarea la faţă a României: „Evreul nu
este semenul, deaproapele nostru, şi oricâtă intimitate ne-am lăsa cu
el, o prăpastie ne separă, vrem sau nu vrem. Este ca şi cum ei ar
descinde dintr-o altă specie de maimuţe decât noi şi ar fi fost iniţial
condamnaţi la o tragedie sterilă, la speranţe veşnic înşelate. Omeneşte
nu ne putem apropia de ei, pentru că evreul este întâi evreu şi apoi
om.“

Apoi a tăcut, căutând alt pasaj din cartea lui Cioran, iar eu mi-am
reamintit acea uşurare şi chiar împăcare pe care le simţisem în ziua în
care înţelesesem că un evreu putea fi şi român. Că una nu o excludea
pe cealaltă. Datorită doamnei Costinaş. Eu fusesem învăţată pe dos
încă din copilărie, că un evreu era o altfel de fiinţă, aşa cum scria
Cioran, fără rădăcini, trăind pe spinarea naţiunilor care avuseseră
slăbiciunea să-i primească. Presupun că raţiunea mea nu admisese
niciodată complet acest lucru, fiindcă nimic nu-mi indica faptul că un
evreu ar fi fost diferit de un român (ambii aveau un cap, două mâini,
două picioare), căci „lecţia“ doamnei Costinaş mă eliberase cumva de
o preocupare.

- Mai ascultă şi asta, tot de Cioran, a reluat Mihail: „În toate
înfrângerile naţionale, singurii care nu-şi pierd cumpătul sunt evreii.
Înfrângerea Germaniei în războiul mondial i-a costat atât de mult pe
nemţi, încât disperarea i-a azvârlit în viciu şi destrămare. În acest
timp, evreii făceau averi şi ocupau posturi de comandă. Dacă, într-
adevăr, ei ar simţi ca un drept mai adânc să participe la viaţa unei
naţiuni, n-ar accepta cu atâta cinism prigoanele şi exilul. Nesimţindu-
se nicăieri acasă ei nu cunosc în nici un fel tragedia înstrăinării. Evreii
sunt singurul popor care nu se simte legat de peisaj. Nici un colţ de
lume nu le-a modelat sufletul; de aceea sunt aceiaşi în nu importă care
ţară sau conţinut.“

Mi-am amintit atunci de puternicul lui ataşament faţă de Brăila,
oraşul său natal, de pe malul Dunării.

- Dacă Cioran vă este prieten, de ce nu i-aţi explicat ce loc ocupă
Brăila şi Dunărea în Viaţa dumneavoastră?

- Cioran nu are nevoie de mine ca să verifice că se înşală, n-are
decât să se plimbe prin cimitire şi să numere mormintele soldaţilor
evrei morţi între 1916 şi 1918. Când s-a pus problema de a intra în
război împotriva Germaniei, nu s-a găsit nici un Cioran care să scrie
că evreii nu se simţeau legaţi de peisajele româneşti. Nu, atunci era de
la sine înţeles că evreii aveau să moară la fel ca ceilalţi. Ura pe care o
trezim e iraţională, dar indispensabilă teoriei neamului formulată de
Nae Ionescu pentru prietenii săi legionari: o colectivitate care închide
în ea însăşi ideea de război, o ecuaţie prieten-duşman. Prietenul va fi
în curând Germania lui Hitler, iar duşmanul, restul lumii. Şi ştii care
va fi rolul atribuit evreului? Cel al trădătorului, cel al duşmanului
interior, pentru că evreul, care nu e legat de nici un peisaj, nu-i aşa, va
Vinde, desigur, bogăţiile României englezilor, francezilor sau ruşilor,
în funcţie de turnura pe care o va lua războiul. Cioran scrie despre asta
aici, ascultă: „Există momente istorice care fac din evrei în mod fatal
trădători.“ Nu sună asta ca o chemare la crimă atunci când se vorbeşte
zilnic de iminenţa unei conflagraţii europene?

Totul părea să anunţe o catastrofă uriaşă, avea dreptate, dar noi
continuam să facem proiecte, să ne imaginăm un Viitor. Evenimentele
veneau în valuri, fiecare lovindu-ne şi mai crud speranţele, dar îndată
ce trecea ameninţarea, ne recuperam încrederea - la urma urmei,
teatrele jucau cu casele închise, trenurile şi tramvaiele circulau,
scriitorul francez Paul Morand lăuda rafinamentul Bucureştiului într-o
carte ce tocmai fusese tradusă şi pe care ne-o smulgeam unul altuia,
restaurantele erau mereu pline şi puteai ignora defilările legionare
trecând pe celălalt trotuar. Înainte de venirea lui Cuza la guvern,
avuseseră loc ceremonii pentru moartea lui Ion Moţa, locotenentul lui
Codreanu, omul care ceruse: „Să ne procurăm revolvere şi să tragem
în ei, dând un exemplu groaznic care să rămână de-a lungul istoriei
noastre româneşti.“ Moţa şi un alt legionar important, Vasile Marin,
plecaseră să lupte în Spania, alături de Franco, şi amândoi fuseseră
ucişi. Funeraliile lor, în miezul iernii lui 1937, dăduseră naştere unor
manifestări atât de ample de reculegere şi devoţiune în întreaga ţară,
încât existaseră temeri că Garda de Fier ar fi putut profita pentru a-l
răsturna pe rege şi a prelua puterea. Carol al II-lea i-a lăsat în pace,
dând încă o dată impresia că se folosea de Garda de Fier împotriva
partidelor tradiţionale care îl împiedicau să guverneze aşa cum ar fi
vrut. Însă era perfect conştient de pericolul pe care îl reprezenta
Codreanu, ai cărui oameni veniseră până sub ferestrele Palatului să
ameninţe că-i vor spânzura amanta, pe „jidoavca“ Magda Lupescu,
fiindcă era „o ruşine pentru ţară“.

Mihail a pus jos cartea lui Cioran şi a început să-şi soarbă ceaiul.

- Tot nu mi-ai spus cărui fapt datorez plăcerea întâlnirii noastre.

- Ei, un seminar pe care îl voi urma aici în semestrul al doilea. Ca
să am toate şansele să devin profesoară.

- Profesoară?

- De literatură.

- Intenţionezi şi să scrii?

-În nici un caz! Nu am nimic de spus.

- Cred că toţi avem ceva de spus, nu?

- Aţi scrie şi dacă nu aţi fi evreu în această ţară care vă ameninţă?

Mi-a întins pachetul său de ţigări şi ne-am aprins amândoi câte
una. Primul fum m-a ameţit uşor, am simţit că tensiunea acumulată se
dispersa şi m-am relaxat, cufundându-mă în fotoliu.

- Presupun că da, a răspuns el, privindu-mă fix prin volutele de
fum. Îi invidiez pe cei care se află în armonie cu ceea ce ne oferă
viaţa. Eu nu ştiu să trăiesc firesc, am nevoie să mă agăţ de amintiri, de
ceea ce ne răpeşte viaţa, de ceea ce pierdem iremediabil, pentru a-mi
găsi raţiuni de a exista. Fără scrisul care mă leagă de ai mei şi mă
înrădăcinează acolo unde au trăit ei, m-aş întreba în fiecare dimineaţă
ce caut aici.

A făcut o pauză lungă, fără a înceta să fumeze şi să mă observe.

- Dar dumneata, Eugenia, ce fel de om eşti?

- Nu mi-e greu să fiu fericită, ba chiar cred că totul m-ar fi putut
mulţumi dacă nu m-aş fi născut în mijlocul acestor oameni care aţâţă
ura. De ce ne ucidem mereu unii pe alţii? M-am născut în timpul
războiului, în 1917, tatăl meu s-a întors viu printr-o minune, cum ne-a
spus adesea, şi uite că iar se vorbeşte despre război.

- Pare cumva derizoriu, într-un asemenea context, să continui să
scrii, nu?

- Ba dimpotrivă! (Mă îndreptasem ca un arc şi îmi strivisem
ţigară.) De ce spuneţi asta? Dacă se pun cărţi pe foc în Germania, e
tocmai pentru că în cărţi se află un adevăr care nu e suportat! Ce
scrieţi în acest moment?

- Dacă-ţi spun, o să râzi. .. În plină escaladare a terorii pentru noi,
evreii, eu scriu o poveste de dragoste. Sau nu, mai rău, încerc să
rescriu o poveste de dragoste.

- Cum adică s-o rescrieţi?

- Mi s-a furat manuscrisul în timpul ultimei mele călătorii la
Paris. Aşteptăm un taxi în faţa gării, aveam două valize. Când m-am
întors, nu mai era decât una. Cea în care se găsea textul Accidentului
dispăruse.

- Dumnezeule!

- Da, vreme de câteva zile am crezut că-mi va fi returnată. În
aceeaşi valiză se afla şi jurnalul meu, caietul pe care am scris înaintea
celui în care citit rândurile acelea adineauri. Cine l-ar fi răsfoit ar fi
putut să mă identifice uşor şi să ia legătura cu editorul meu parizian.
Şi astăzi mai visez că cineva sună la uşa mea şi îmi întinde
manuscrisul - o sută zece pagini, într-un dosar roşu. De-a lungul
întregului meu sejur în Franţa am fost ca năuc, incapabil să mă
gândesc la altceva. Eram aidoma unui om căruia i s-a amputat un braţ
şi care, paralizat de pierdere, e incapabil să mai facă ceva. Întors la
Bucureşti, tot nu credeam că rni se întâmplase aşa o nenorocire şi mă
trezeam de multe ori sărind din pat, în miez de noapte, convins că
deschizând sertarul din dreapta mesei mele aveam să descopăr dosarul
roşu. Era atât de greu de suportat acea absenţă! Mă rog, am început în
cele din urmă să-l rescriu, încercând să recompun frazele pierdute, să
regăsesc înlănţuirile, ghidat de memoria vizuală care înregistrase
anumite pagini, sau anumite paragrafe, sau vreun dialog în
deschiderea unui capitol etc.

S-a întrerupt deodată.
- Am început să-l rescriu, dar înţelegi, Eugenia? Eram convins că
niciodată nu voi reuşi să egalez perfectiunea primei versiuni. Ca şi
cum pierderea acestui text l-ar fi aureolat cu o virtute unică, pe veci
dispărută.

- Dacă e o poveste de dragoste, de ce i-aţi dat acest titlu,
Accidentul?

- Pentru că Paul, care suferă din cauza infidelităţii femeii iubite,
Ann, va fi salvat de Nora, întâlnită datorită unui accident. E prima
scenă din carte: Nora cade de pe platforma unui tramvai încercând să
coboare înainte de staţie. Or, Paul se află printre cei câţiva trecători
care se nimeresc pe-acolo.

Am înţeles oare, în acea după-amiază, că Mihail vorbea despre
infidelităţile lui Leni prin intermediul lui Ann, eroina romanului său?
Da, în mintea mea, cum tocmai citisem în jurnalul lui că voia să „o
termine“ cu Leni, apropierea între cele două femei a fost imediată.

Scrisese deci un roman despre pierderea lui Leni şi iată că pierduse
acel roman. Apoi aureolase acel text dispărut într-o lumină atât de
puternică, încât era sigur că nu avea să izbutească niciodată să-l
egaleze rescriindu-l. Cum să nu înţeleg că, fără să vrea, confunda într-
o aceeaşi deznădejde pierderea textului său şi pierderea lui Leni? Nici
pe ea nu ar fi reuşit să o egaleze vreodată printr-o altă iubire. Chiar în
clipa în care îmi vorbea despre Nora, am ştiut că ea nu putea să-i mute
gândul de la Leni. Niciodată omul care era Mihail, legat de pământul
Brăilei, de viaţa alor săi prin forţa amintirii şi a melancoliei, nu se va
consola după pierderea lui Leni. Dimpotrivă, avea să încerce totul ca
să nu o uite, avea să facă din ea o operă de neînlocuit, aşa cum o făcea
sub ochii mei cu manuscrisul pe care i-l consacrase şi pe care îl
pierduse în mod evident- altfel cum l-ar mai fi aşezat atât de sus?

- Nu înfrumuseţăm oare întotdeauna obiectul pierdut? am
remarcat eu.

- De ce-mi spui asta?

- Îmi amintesc cu câtă nostalgie ne-aţi vorbit despre Brăila,
despre fluviu, sirenele vapoarelor, orizontul inundat de mlaştini, casa
bunicului. . .

- Însă Brăila nu e decât un biet port, încins şi prăfuit vara,
îngrozitor de umed iarna, unde nici unui călător nu i-ar da prin minte
să se oprească. Asta gândeşti, nu?
- Nu ştiu, nu cunosc Brăila, dar de fiecare dată când V-am auzit
evocând acest oraş, v-am simţit emoţia.

Un gând neplăcut i-a trecut probabil prin minte, fiindcă s-a
întunecat deodată.

- Bun, acum trebuie să lucrez.

- Vă rog să mă iertaţi că am stat atât de mult.

Ne-am ridicat şi el mi-a adus paltonul.

- Mi-a făcut plăcere, Eugenia.

- Oare? V-am făcut să vorbiţi mult despre subiecte dureroase, iar
acum Vă las încă mai trist decât atunci când ne-am întâlnit.

A părut surprins de afirmaţia mea.

- Ba nu...

- N-am putea merge împreună la cinema, într-o seară, sau la
teatru?

- De ce nu? Există un zvon cum că evreilor li se vor tăia liniile
telefonice - fiindcă abuzează de ele, se pare, la fel ca de tot restul.
Dar, deocamdată, telefonul meu funcţionează şi ţi-am dat cartea mea
de vizită. Sună-mă, dacă vrei. La revedere, Eugenia!
5

Abia aşteptam să găsesc o locuinţă pentru a scăpa de camera de
cămin în care stăteam înghesuite câte trei studente, aşa că, de
dimineaţa până seara, căutam prin anunţurile de mica publicitate.
Dacă odaia nu era încă închiriată, alergam să o vizitez, dar până acum
nu găsisem nimic convenabil; fie nu ofereau nici un pic de intimitate
(erau chiar la etajul proprietarilor), fie erau prea întunecate, prea mici
sau prea scumpe.

Începerea cursurilor fusese amânată din cauza nemulţumirii
legionarilor pe care regele refuzase să-i ia parteneri în noul guvern al
profesorului Cuza, deşi obţinuseră aproape şaisprezece la sută din
voturi la alegerile legislative din decembrie. Legionarii îi Vânau pe
profesorii care nu le plăceau, evrei îndeosebi, dar şi pe cei pe care îi
bănuiau de simpatii comuniste, interzicându-le accesul în universităţi.
Pe scurt, ameninţau să blocheze întreaga ţară dacă regele Carol al II-
lea nu le încredinţa puterea. Ziarele spuneau că generalul Ion
Antonescu, noul ministru al apărării, îl abordase în secret pe Codreanu
pentru a-i cere să-şi tempereze oamenii. Antonescu ar fi ameninţat cu
o Violentă ripostă poliţienească, subliniind faptul că Armand
Călinescu, colegul său de la Interne, apropiat al regelui, nu avea să
tolereze multă vreme excesele.

Se simţea că ţara era în prag de explozie, sfâşiată între forţe
contrare, şi totuşi, de câteva zile, Bucureştiul se trezea în fiecare
dimineaţă sub un soare uşor ceţos de iarnă care scânteia pe capotele
maşinilor şi în Vitrinele magazinelor, dând oraşului un aer de
sărbătoare. În căutarea unei camere, îl străbăteam în tramvaiele
noastre vechi, cel mai adesea pe platformă, neavând loc înăuntru,
înfofolită până la ochi într-un fular gros de lână pe care mi-l împletise
mama şi gândindu-mă invariabil la Nora, eroina lui M. Sebastian. Ea
sărise din mers pentru a ajunge mai repede acasă, şi, în loc să câştige
câteva minute, îl câştigase pe Paul care, acum ştiu (pentru că am avut
tot timpul să citesc şi să recitesc Accidentul ), alerga pe urmele iubitei
sale Ann. Accidentul avea să răstoarne existenţa lui Paul, dar, desigur,
şi pe cea a Norei. Viaţa te plimba după bunul ei plac - urmai o
direcţie, când apărea un eveniment cu totul imprevizibil care te ducea
în altă parte. Nu asta mi se întâmplase şi mie cu o săptămână în urmă,
când dădusem pe neaşteptate peste M. Sebastian? Ba da, sau, mă rog,
nu. Păstram de la acea întâlnire sentimentul unei mari intensităţi, în
timpul căreia trebuise să-mi mobilizez toate forţele pentru a părea la
înălţime, în vreme ce el probabil că nici nu se mai gândea la ea. Îi
forţasem mâna ca să urc la el, iar două ore mai târziu nu doar că nu
mă reţinuse, ci mă rugase să-l las să lucreze. Dacă el era Paul, eu nu
eram Nora.

A doua zi, i-am telefonat Irinei Costinaş la Iaşi. Ne înţeleseserăm
să-i dau veşti regulate - ea mă sfătuise să-mi completez studiile cu
acest seminar, mergând până la a-şi chema la telefon colegi de la
Bucureşti pentru a mă recomanda. E limpede că întâlnirea cu Irina mi-
a schimbat cursul vieţii. La câteva săptămâni după acea cină la care îl
insultasem pe Ştefan şi mă ridicasem de la masă, Irina mi-a propus să
vin să locuiesc o vreme la ea, până se linişteau lucrurile acasă.
Călătoria noastră la Bucureşti, intervenită între timp, ne apropiase
mult. Apoi, cât am ocupat camera liberă din casa lor, ea şi soţul ei se
despărţiseră, iar prietenia noastră s-a cimentat şi mai mult, una
consolând-o pe cealaltă, aşa încât nu m-am mai întors deloc acasă, la
ai mei. Fără îndoială, părinţii mei erau conştienţi de prăpastia care se
căscase deodată între noi, căci nu au mai vorbit niciodată despre acea
cină şi nici nu mi-au cerut să-mi reiau locul în familie, astfel că
întreţineam relaţii politicoase, uneori chiar vesele, dar prudente,
pentru a nu redeschide rana.

- Auzi, Irina, ieri mi-am petrecut după-amiaza la domnul
Sebastian!

- O, e tot la Bucureşti? Ce face?

- Mi-a părut deprimat de cursul evenimentelor, dar şi foarte
preocupat de munca lui. Ştiai că a pierdut manuscrisul cărţii la care
lucra?

- Nu, habar n-am avut. Nu am mai ţinut legătura cu el, nici cu
Poldy, de altfel. Dacă îl revezi, te rog, spune-i să plece, aici se pun la
cale lucruri cumplite pentru evrei!

- Ştie. L-am auzit chiar rostind cuvântul crimă.

- Spune-i să se ducă la fratele lui la Paris. I-am văzut numele
publicat în ziare, printre cei o sută douăzeci de jurnalişti evrei care au
fost deja excluşi din profesie. La fel s-a întâmplat şi cu ordinul
avocaţilor, i-au radiat pe toţi avocaţii evrei, peste o mie cinci sute. Vor
să-i înfometeze pe evrei, să scape de ei într-un fel sau altul, trebuie
neapărat să plece!

- O să-i spun, dar nu ştiu când o să-l revăd.

- Dacă-i ştii adresa, scrie-i câteva cuvinte. Spune-i că i-o cer eu.
Sunt foarte neliniştită, Eugenia. Înţelegi? Mă auzi?

- Am înţeles, îţi promit că-i voi scrie.

Când Irina vorbea despre „noi“, ştiam că se referă la prietenii ei
comunişti trecuţi în clandestinitate şi care rămăseseră în legătură cu
sefa lor istorică, Ana Pauker, evreică şi comunistă convinsă, refugiată
la Moscova după eliberarea din închisorile româneşti. De când era
Irina membră în partidul comunist? Nu mi-o spusese, nu vorbeam
decât aluziv despre aceste lucruri, dar o admiram încă şi mai mult de
când aflasem.

Conversaţia noastră telefonică m-a lăsat descumpănită. Ce fel de
fată eram totuşi, cât de inconştientă şi superficială puteam fi de mă
gândeam să-l duc pe M. Sebastian la cinema, în vreme ce el era în
mare pericol? I-am scris în aceeaşi zi o scrisoare foarte alarmistă pe
care am înmânat-o portăresei blocului în care locuia, strecurând în
trecere şi adresa căminului meu universitar, în caz că dorea amănunte
suplimentare. Trecuseră zece zile de atunci şi tot nu aveam nici un
răspuns.

Irina mi-a telefonat către sfârşitul acelui ianuarie 1938 pentru a
afla veşti despre mine. Cursurile tot nu începuseră - legionarii din
Garda de Fier erau peste tot în Bucureşti, cu oribilele lor cămăşi verzi,
înarmaţi cu ciomege, făcând să domnească teroarea -, dar găsisem în
sfârşit o cameră separată la ultimul etaj al unei clădiri frumoase, ale
cărei ferestre dădeau spre Parcul Cişmigiu. Vorbind despre situaţia lui
M. Sebastian, de la care tot nu aveam nici un semn, ea mi-a semnalat
că mai mulţi avocaţi evrei care încercaseră să intre în Palatul de
Justiţie, în ciuda noilor legi, fuseseră bătuţi cu atâta violenţă, încât
unii se aflau la spital între Viaţă şi moarte. Ziarele nu menţionaseră
nimic, informaţia îi fusese comunicată de către „prietenii“ ei.
„Eugenia, aş vrea să fiu sigură că Mihail Sebastian nu mai este în
Bucureşti. -Îţi promit că mă voi asigura de acest lucru.“

Cum părea să-mi ignore complet existenţa, mă străduisem să nu
mă mai gândesc la el, dar acum trebuia să o fac, pentru Irina. Şi cine
putea să mă informeze mai bine despre situaţia lui decât portăreasa
blocului său?

- Domnul Sebastian? Bineînţeles că e aici! Poate nu pentru multă
vreme, dar e aici.

- V-am dat o scrisoare pentru el...

- A, da, îmi amintesc foarte bine de dumneavoastră. I-am dat-o
odată cu corespondenţa.

- Deci se pregăteşte să plece?

- Nu ştiu nimic. Nu prea-i place să stea la taclale.

- Dar spuneaţi mai înainte că poate nu va mai fi aici mult timp...

- Păi nu şi-a plătit chiria luna asta.

- Aha, scuze, nu înţelesesem. ..

- Proprietarul a trecut şi ieri pe-aici şi nu e prea răbdător din fire.

Ar fi trebuit să urc şi să-i bat la uşă, dar am fugit. Cum să-l întreb,
cu inocenţă, ce mai face, acum că ştiam ceva ce n-ar fi trebuit să ştiu?
În mod cert, curiozitatea mea părea menită să ne tulbure relaţia.
Aflasem Câte ceva - locuia încă în Bucureşti, dar fără bani, poate
flămând deja -, însă nu ştiam nimic despre singurul lucru care o
îngrij ora pe Irina: Când avea să plece din ţară?

Am traversat Parcul Cişmigiu, unde doar aleile principale fuseseră
deszăpezite - nici o pasăre nu se vedea pe frigul acela, nici un copil la
ora aceea înaintată a după-amiezii -, şi ajunsesem la câţiva paşi de
locuinţa mea, când o idee şi-a făcut loc cu fermitate: aveam să mă
întorc pe Calea Victoriei, să-l pândesc când iese, de pe trotuarul din
faţă, şi să mă prefac că am dat peste el din întâmplare. Mi-aş fi
îndeplinit astfel misiunea şi m-aş fi putut culca având conştiinţa
împăcată.

Doar că uitasem de tăria gerului şi eram gata să plec, tremurând şi
cu nasul curgând, de unde mă aciuasem sub o arcadă, când a apărut
deodată - cu pălăria şi paltonul pe care i le ştiam.

- Domnule Sebastian! am strigat.
În vreme ce căuta să vadă de unde venea chemarea, prin
întunecimea străzii, am traversat şi m-am proţăpit în faţa lui.

- Eu sunt, Eugenia, ce noroc să vă întâlnesc!

- Dumnezeule, Cerul te-a trimis.

- De ce spuneţi asta?

- Pentru că mă vei însoţi. Vrei?

- Cu plăcere!

- Hai, suntem deja în întârziere.

Şi-a strecurat braţul pe sub al meu şi am pornit în direcţia Palatului
Regal. Abia atunci am remarcat că purta un papion în locul cravatei
obişnuite.

- Dar unde mergem? Nu mi-aţi spus!

- La cină la Haig Acterian şi Marietta Sadova.

- Marietta Sadova... actriţa?

- Da. E soţia lui Acterian, dacă nu ştiai.

Nu, nu ştiam nici măcar ce fel de om de teatru era Acterian (spre
ruşinea mea), dar Marietta era o vedetă, la fel de cunoscută ca Leni
Caler.

- E imposibil, nu sunt îmbrăcată pentru o cină în oraş.

- Nu contează, eşti tânără, totul i se iartă tinereţii.

- Şi în plus mi-e frig, cred că am răcit.

- Poftim! Păstreaz-o.

Mi-a întins o batistă împăturită cu grijă şi parfumată.

- De ce mă luaţi cu dumneavoastră la cină?

- Pentru că nu am puterea să merg singur şi pentru că hazardul te-
a scos în calea mea.

- Şi dacă nu m-aţi fi întâlnit?

- Te-am întâlnit.

- Acum câteva zile V-am scris şi nu mi-aţi răspuns!

- Iartă-mă, intentionam să o fac. Ascultă-mă bine, Eugenia: dacă
aş părăsi România şi tot ce mă leagă de ea, nu aş mai scrie. Şi dacă nu
mai scriu, ce fac cu zilele mele? Mulţumeşte-i doamnei Costinaş, dar
spune-i că nu voi pleca.

Trecuserăm de Palatul Regal şi de Athénée Palace, aflat în faţă, iar
acum o luam la stânga pe <location type=”street” latitude=47.173887
 longitude=27.575310> strada General Berthelot</location> strada General Berthelot.

- Aici e.

Nu mi-am putut reţine o exclamaţie de surpriză. Locuiau într-un
conac semeţ, cu toate ferestrele luminate în seara aceea.

- Nu te lăsa nicicum intimidată, mi-a şoptit el la ureche, în vreme
ce înaintam spre peron, şi să ştii că prefer compania ta celor mai multe
persoane prezente aici.

O rumoare voioasă salutase sosirea noastră, suflându-ne în faţă
parfumuri amestecate de alcool şi ţigări americane.

- Mihail, ce plăcere! Începeam să ne facem griji.

- Bună seara, bătrâne. Eugenia, ţi-o prezint pe gazda noastră,
Haig Acterian. Haig, iat-o pe Eugenia, o prietenă foarte dragă. Am dat
nas în nas pe stradă acum zece minute şi am convins-o să mă
însoţească.

- Foarte bine ai făcut, dragă Mihail! Minunat! Bună seara,
domnişoară, încântat să vă cunosc.

- Daţi-mi paltonul şi fularul, să Vă descotorosesc de ele.

Cea care vorbise era Marietta Sadova, a cărei voce de stentor, mult
prea puternică, îl redusese la tăcere pe soţul ei. I-a încredinţat unui
servitor în livrea lucrurile noastre şi ne-am trezit deodată prinşi într-un
Vârtej de exclamaţii, pupături uşoare, sărutări de mâini şi hohote de
râs, provenind de la persoane pe care ar fi trebuit să le identific, dacă
nu, măcar să fi reţinut prenumele şi patronimele pe care le înşira un
Mihail Sebastian deloc perturbat de toată agitaţia aceea. Acum, după
atâţia ani, pot spune că se aflau în jurul nostru în acea seară scriitorul
Camil Petrescu, Mircea Eliade şi soţia sa, Nina Mareş, actriţa Lilly
Popovici, regizorul Sică Alexandrescu, prinţul Anton Bibescu şi soţia
sa, prinţesa Elizabeth, dramaturgul Nicusor Constantinescu (al cărui
nume îmi spunea vag ceva), Haig şi Marietta şi mulţi alţii.

Astăzi nu îmi pot explica cum de Leni, care era şi ea prezentă la
această recepţie, nu a venit să ne salute. Fără îndoială că a preferat să
ne studieze în voie de la distanţă. Abia odată poftiţi la masă, în vreme
ce încercăm să mă familiarizez cu toate acele chipuri noi, am
recunoscut-o, aşezată la dreapta lui Sică Alexandrescu, cu care părea
să se amuze copios (am aflat mai târziu că relaţia lor s-a terminat în
seara aceea, în mare parte din cauza mea).

În mod surprinzător, în timp ce Camil Petrescu nu mai contenea să
se laude cu ultimul său succes literar, Nina, soţia lui Mircea Eliade, a
fost cea care l-a plasat deodată pe Mihail în centrul conversaţiei
întrebându-l cum mai mergea piesa lui. Ia uite, m-am gândit,
ascultându-l bâlbâindu-se stângaci, s-ar zice că încearcă să repare o
greşeală de care ea - sau soţul ei- s-ar fi făcut vinovaţi.

- În situaţia actuală, i-a răspuns amabil Mihail, nu mi se pare o
posibilitate viabilă să fie jucată.

- Ar putea să existe nişte excepţii, pentru câţiva artişti, cel
puţin... Nu-i aşa?

Nina aruncase acel „Nu-i aşa?“ fără adresă precisă, evitând să-l
privească în ochi pe Mihail, dar cu o voce atât de nesigură, încât a
urmat o tăcere stânjenitoare.

- I-am spus lui Mihail ce cred despre asta, a replicat sec Mircea,
vizibil stingherit.

- Şi se poate afla ce credeţi despre asta, dragă Mircea? a întrebat
cu un zâmbet încântător prinţesa Bibescu.

- Prietenul meu Mircea crede că a venit timpul să mă exilez, a
răspuns M. Sebastian în locul lui.

În aceeaşi clipă am văzut stingându-se zâmbetul prinţesei, în
vreme ce Leni şi Sică Alexandrescu, care stăteau în faţa mea, au
încremenit.

Oare Mircea, către care se îndreptau toate privirile, avea să ia din
nou cuvântul pentru a se justifica?

Nu. În calitate de gazdă, Marietta Sadova a fost cea care a rupt
tăcerea, în vreme ce se servea supa, iar servitorii aranjau pe masă
platourile cu vânat.

- Mihail, eu aş fi prima care ţi-ar regreta plecarea, ştii bine, a
început ea, cu vocea plină de emfază, dar trebuie să admitem că
suntem în plină revoluţie, nu-i aşa, şi că, dacă dorim ca revoluţia să
câştige, nu pot exista excepţii de la regulă. Astăzi, când mişcarea s-a
pornit, trebuie mers până la capăt şi, indiferent care ar fi legăturile
noastre cu anumiţi evrei, o spun cu regret, să eliberăm o dată pentru
totdeauna ţara de o populaţie care trăieşte aici pe spinarea noastră.

- Hai, Marietta, baţi câmpii, a intervenit Haig. Mihail este
prietenul nostru şi nu poţi...

- Lasă-mă să termin, te rog! Mihail este prietenul nostru,
bineînţeles, nu am nimic împotriva lui şi el ştie - ba chiar acum Câteva
săptămâni a fost vorba să primesc eu rolul principal în piesă în locul
lui Leni. Nu-i aşa, Leni? Văd că aprobi, mulţumesc, draga mea,
mulţumesc. Dar trebuie oare să suportăm ca ţara să se scufunde sub
povara evreilor sub pretextul că avem câţiva iluştri prieteni evrei?
Sunt peste tot, ei deţin băncile de credit, ei deţin petrolul, forajele,
minele, căile ferate, companiile maritime şi de aviaţie, hotelurile, ei
ocupă toate posturile strategice, inclusiv patul regelui prin târfa aceea
de Magda Lupescu, în vreme ce regina noastră legitimă e în exil,
nefericita - mai putem pretinde că suntem stăpâni acasă? Cu
siguranţă, nu! Ei ne iau literalmente pâinea de la gură în vreme ce noi
ceilalţi, românii de sânge, abia găsim cu ce să supravieţuim. Şi ar
trebui să nu spunem nimic? Şi ar trebui să continuăm să tăcem? Să
continuăm să suportăm asta? Nu, nu şi nu! La naiba, să plece de aici,
a durat deja prea mult! Să plece în Franţa, poftim! La urrna urmei,
domnul Clemenceau ne-a forţat mâna în 1919 ca să-i ţinem la noi. Ei
bine, eu spun că i-am găzduit destul! I-am găzduit douăzeci de ani!
Nu ajunge? Care ţară a mai făcut atâtea pentru evrei ca noi? Nemţii?
Polonezii? Da, de unde! Ăştia îi dau afară şi noi îi primim, prostănaci
ce suntem. Iată adevărul, şi nu mi-e frică să-l recunosc! Aşa că nu, să
se lase şi ei mulşi de evrei! Hai, valea, dacă francezii ne dau lecţii, să
şi-i ia! Toţi evreii în Franţa, iar România să rămână a românilor! N-o
să continuăm să agonizăm de dragul domnului Clemenceau care nici
măcar nu mai e pe lumea asta!

Spre final îşi pierduse controlul, împroşcând cu salivă şi hohotind
jenant, pradă unei crize de isterie, din câte se părea. În ce mă priveşte,
am simţit cum mă cuprinde mânia, retrăind, fără îndoială, după trei
ani, cina greu de uitat care marcase ruptura de fratele meu Ştefan.

Cum se lăsase tăcerea, m-am auzit deodată vorbind, fără să vreau,
ca şi cum gândurile care mă încercau se exprimau cu voce tare - jur
aici că nu premeditasem nimic.

- Doamnă Sadova, ştiţi cum s-au descotorosit locuitorii
Chişinăului de evreii lor în 1903?

- Poftim? Ce spui tu acolo, fata mea?

Era încă înfierbântată, rostogolindu-şi privirile peste noi toţi,
cuprinsă de furie.

- Locuitorii Chişinăului, din frumoasa noastră provincie
Basarabia, ştiţi cum s-au descotorosit de evreii lor în 1903? Nu ştiţi?
Vă spun eu. Şi ei, la fel ca dumneavoastră astăzi, credeau că mor de
foame din cauza evreilor. Ei bine, au găsit un mijloc mult mai eficace
decât să-i împingă afară din ţară lipsindu-i de toate drepturile şi
înfometându-i, aşa cum facem noi astăzi: i-au masacrat. Pur şi simplu
i-au masacrat, doamnă Sadova. Am dat recent peste un articol al
corespondentului jurnalului New York Times, care tocmai se afla la
Chişinău în acea zi. Regret că nu am la mine acel articol, vi l-aş fi
putut citi cuvânt cu cuvânt. Dar o să Vi-l rezum: conduşi de preoţii
noştri ortodocşi, la îndemnul „Să-i ucidem pe evrei“, locuitorii din
Chişinău au tăbărât pe evreii din ghetou care, nefiind preveniţi, nu
pregătiseră nimic pentru apărarea lor. Jurnalistul evocă „scene de
groază de nedescris“, „bebeluşi literalmente sfârtecaţi de mulţime“ -
am reţinut cuvintele lui, le citez exact. A relatat că, la apus de soare,
„grămezi de cadavre de copii, adulţi şi bătrâni zăceau pe străzi“. Şi
iată că rezultatul a fost la înălţimea întreprinderii, pentru că de-a doua
zi, ne spune jurnalistul, nu mai vedeai nici un evreu în Chişinău. Cei
care nu fuseseră ucişi fugiseră.

Tremuram la sfârşit şi aş fi putut să mă ridic şi să plec, dar s-a
produs atunci un eveniment neaşteptat: Leni Caler, care nici nu mă
salutase, nici nu-mi adresase vreun cuvânt, s-a ridicat încet, a făcut
turul comesenilor, care rămăseseră ca trăsniţi, şi a venit să mă sărute.

Anton Bibescu, al cărui comportament extravagant îmi era încă
necunoscut, a început atunci să aplaude şi a izbucnit într-un râs
neprefăcut - „Minunat! Minunat!“ -, astfel că cele două iniţiative, a
lui Leni şi apoi a sa, au avut darul să destindă atmosfera.

- Ei bine, dragă Marietta, a reluat atunci prinţesa Bibescu, care s-
a luminat din nou la faţă, eu îi iubesc pe evrei cu pasiune şi sper că nu
vor părăsi România. Îi iubesc cu pasiune pentru că deplasează linia
orizontului. Gândiţi-vă la ce-ar fi lumea fără ei: un mozaic de popoare
mici, cu minţi înguste, adăpostite în spatele graniţelor lor şi
războindu-se periodic pentru câteva hectare suplimentare de pământ.
Evreii se joacă cu graniţele, ei sunt acasă peste tot, acolo unde ajung
construiesc şi, dacă nu mai sunt doriţi undeva, pleacă şi o iau de la
capăt în altă parte. Sunt călători neobosiţi, constructori inepuizabili,
pe care nimic nu-i sperie şi nu-i descurajează - nici ariditatea
pământului, nici limba noilor vecini, pe care o asimilează în Câteva
luni. O, da, Marietta dragă, îi iubesc cu pasiune pentru că ei
întruchipează, în ochii mei, diversitatea culturală şi imensitatea lumii,
în vreme ce peste tot ne lovim de mici patrioţi cu ochelari de cal şi
cămăşi verzi, brune sau negre, al căror vis măreţ pare să se rezume la
a ne face să mergem încolonaţi în sunetul sinistrelor lor fanfare!

Mircea Eliade, căruia îi apăruse cu câteva zile în urmă o fotografie
în ziare, făcută când le ţinea predici „micilor patrioţi cu ochelari de
cal şi cămăşi verzi“ ai lui Codreanu, a pălit, dar nu a replicat. Familia
Bibescu reprezenta cu certitudine tocmai acel cosmopolitism atât de
denigrat de ideologii Gărzii de Fier: el, diplomat la Paris, Petrograd,
Londra, Washington şi, recent, la Madrid; ea, născută Asquith, fiica
lordului Asquith, prim-ministru al Regatului Unit, poetă, autoare de
piese de teatru şi romane, prietenă cu toate spiritele libere ale lumii,
de la Proust la Léon Blum.

- Dragul meu Mihail, a continuat Anton Bibescu, pe care situaţia
părea să-l amuze copios, sper că toate aceste impedimente nu Vă
opresc din scris...

- Scrisul e singurul lucru care nu mi-a fost încă interzis.

A rostit aceste cuvinte zâmbind, egal cu sine însuşi, iar prinţesa
Bibescu a părut să-i fie recunoscătoare pentru eleganţă sa.

- Ei bine, aş vrea să Vă repet, drag şi preţios prieten (a întins
braţul pentru a atinge cu Vârful degetelor incheietura mâinii lui M.
Sebastian), cât de fericiţi am fi, Anton şi cu mine, să Vă găzduim la
Mogosoaia oricât veţi dori. Ar fi o onoare pentru noi să vă avem
oaspete. Palatul este încăpător, vă veţi simţi perfect pentru a lucra.

Aflat la doar o jumătate de oră de oraş, palatul Bibeştilor, un
somptuos edificiu bizantin înconjurat de un parc centenar şi dând spre
un lac, era bine cunoscut de bucureşteni pentru recepţiile la care se
întâlneau tot felul de artişti, savanţi, diplomaţi şi capete încoronate.

După aceste cuvinte ale prinţesei, ne-am ridicat de la masă pentru a
trece în salon, unde se putea furna şi trăncăni în voie, bând lichior.

Anton Bibescu a venit să afle cine eram de fapt, şi cum nu reuşeam
să i-o spun, încurcându-mă lamentabil în propria biografie, a încheiat
discuţia cu un compliment care m-a făcut să roşesc: „În orice caz,
bravo, ai fost foarte curajoasă“

Remarcasem că Leni se învârtea în jurul meu, şi, de cum a plecat
prinţul, i-a luat locul. „Mai spune-mi o dată cum te cheamă. -
Eugenia, doamnă.“ A vrut de îndată să ştie de unde apărusem şi mai
ales de când îl cunoşteam pe M. Sebastian.

- Prin urmare, e o prietenie foarte recentă, a tras ea concluzia în
urma explicaţiilor mele.
- Mă rog, prietenie, nu ştiu... Am o imensă stimă pentru domnul
Sebastian, dar nu cred că am prea mare importanţă în ochii lui.

- De ce spui asta? Doar a venit aici cu tine!

- Întâmplarea a vrut-o, doar întâmplarea.

-În orice caz, faceţi o pereche frumoasă, asta mi-am spus când V-
am văzut intrând.

- Vai...

- Ai roşit! Câţi ani ai, Eugenia?

- Douăzeci şi unu de ani, doamnă.

-Îţi dau voie să-mi spui Leni... Ei bine, eşti nu doar curajoasă, ci
şi cu-adevărat încântătoare!

Cum s-o fi învârtit oare Leni ca să ajungă la braţul lui Mihail
Sebastian când, ceva mai târziu, ne-am trezit pe trotuar, după ce îi
îmbrăţişaserăm călduros pe Marietta şi Haig? Avea să-mi
mărturisească mai târziu că, văzându-mă cu Mihail, fusese cuprinsă
din nou de o irezistibilă dorinţă pentru el şi îl părăsise în aceeaşi seară
pe nefericitul de Sică Alexandrescu. Pe când plecam toţi trei, am
înţeles că aveau să-şi petreacă noaptea împreună, dar s-ar fi zis că
Leni era preocupată să nu mă rănească, ba chiar să-mi păstreze un loc
în inima amantului ei. I-a spus cât de interesantă şi drăguţă îi păream
şi tot ea a insistat să mă conducă împreună până la uşa locuinţei mele.
6

Codreanu arestat! Codreanu condamnat la zece ani de ocnă! Cine
şi-ar fi putut imagina o asemenea răsturnare de situaţie cu şase ani
înainte, atunci când Căpitanul, din câte se zvonea, era pe punctul de a
fi numit prim-ministru?

De data aceasta, regele era decis să restabilească ordinea,
pretindeau ziarele legitimiste, şi, de fapt, România nu cunoscuse
niciodată asemenea tulburări într-un timp atât de scurt.

După doar câteva săptămâni la putere, guvernul Cuza fusese
demis, iar profesorul trimis înapoi la dragii săi studenţi de la Iaşi.
Irina şi cu mine ne-am bucurat, închipuindu-ne că regele nu era
favorabil ultimelor măsuri împotriva evreilor, cu atât mai mult cu cât,
provocând o retragere masivă de capital, ele stârniseră un început de
criză economică.

Dar, spre deosebire de ceea ce speram, Carol al II-lea nu a făcut
apel la democraţi pentru a-i succeda guvernului lui Cuza: pe 10
februarie din acelaşi an 1938, un an categoric imprevizibil, el hotărâse
să o termine cu partidele tradiţionale, acuzate că au aruncat ţara în
anarhie, şi să instaureze o monarhie autoritară. Toate partidele politice
aveau să fie dizolvate în beneficiul unui partid unic aflat în serviciul
regelui, care nu avea doar să domnească, ci şi să guverneze, înconjurat
de miniştri care nu aveau a-i da socoteală decât lui. O dictatură regală,
de fapt.

Ca mulţi alţi bucureşteni, m-am obişnuit şi eu, începând din acea
lună februarie, să mă duc să mă foiesc prin faţa grilajului de la Palatul
Regal pentru a afla ceva în plus despre ceea ce se pregătea. Cenzurate,
sau chiar închise prin decret, ziarele nu mai riscau să-i critice pe
suveran şi camarila sa, aşa încât aflai mai multe urmărind spectacolul
limuzinelor în curtea de onoare şi ciulind urechea la ultimele zvonuri
pornite din mulţimea care se îngrămădea acolo la sfârşitul după-
amiezii decât citind presa.

Aşa arn auzit, mult înainte ca ziarele să o anunţe, că noul prim-
ministru al regelui avea să fie patriarhul Bisericii Ortodoxe Române,
Miron Cristea, un ierarh de peste şaptezeci de ani care declarase cu
ceva timp în urmă, în legătură cu evreii: „De ce să nu scăpăm de
aceşti paraziţi care sug sângele românilor ortodocşi? Este logic şi
sănătos să luăm măsuri împotriva lor.“ Dacă Miron Cristea voia să se
descotorosească de evrei, asta nu era şi prioritatea regelui, care voia să
scape mai întâi de Codreanu şi de Garda sa de Fier, de aceea îl
menţinuse în guvern pe inflexibilul şi loialul Armand Călinescu.
Astfel, noul guvern adresa poporului român un mesaj paradoxal:
măsurile împotriva evreilor erau menţinute, dar legionarii care le
inspiraseră erau interzişi de acum înainte.

Mă aflam din nou în faţa grilajului Palatului, în mulţimea de gură-
cască, într-o seară de aprilie, când zvonul arestării lui Codreanu s-a
răspândit. Părea de necrezut: cu Codreanu în închisoare, „cămăşile
verzi“ aveau să pârjolească ţara de la un capăt la altul, iar primele
Victime riscau să fie chiar evreii. Cum întârziam pe acolo, nevenindu-
mi să cred, observând însă că nişte camioane ale armatei şi poliţiei
incepeau să se adune în piaţă, am zărit în faţa rnea o pălărie pe care mi
s-a părut că o recunosc. M-am strecurat până la ea şi m-am uitat
discret: el era.

- Domnule Sebastian!

- O, un chip prietenos! A devenit ceva atât de rar în vremurile
astea... Ce mai faci, Eugenia?

- Haideţi să plecăm de aici, aţi auzit despre Codreanu? Cred că
sunt pe cale să închidă piaţa.

Între timp, mulţimea începuse să se scurgă spre capătul de jos al
Căii Victoriei şi, înţelegând că nu vom putea scăpa pe-acolo, l-am tras
în direcţia opusă. Am putut ocoli Palatul prin partea de sus, scăpând la
limită de militarii care se instalau deja pe poziţii şi, câteva clipe mai
târziu, mergeam liniştiţi în jurul ochiurilor de apă din Parcul
Cişmigiu. Primăvara sosise în sfârşit şi numeroase perechi se opreau
la terasele din chioşcuri, sub felinarele ce fuseseră atârnate prin
copaci. Era uimitor contrastul între agitaţia care cuprinsese brusc zona
Palatului şi pacea care domnea aici.
- Primăvara, insuportabila primăvară...

- De ce spuneţi asta? Primăvara ne aratã că Viaţa ar putea fi
veselă şi mult mai generoasă dacă oamenii n-ar fi atât de proşti.

- Da, mai mult decât oricare alt anotimp, primăvara ne confruntă
cu mizeria noastră. Dintre toate creaturile, nu cunosc de altfel decât
una care îndrăzneşte să strige „La moarte!“ Când abia s-au deschis
mugurii - omul, evident. Nu ţi-a scăpat, probabil, că toate celelalte
specii profită de acest anotimp pentru a se iubi şi a procrea. Cât despre
mine, primăvara mă confruntă cu propria neputinţă. Îţi dai seama,
Eugenia, că de la ultima noastră întâlnire nu am scris mai mult de
douăzeci de pagini...

- Din romanul Accidentul?

- Din Accidentul, da. Nu-mi revin după pierderea manuscrisului,
iar acum târăsc textul ăsta ca pe o piatră de moară. Nu-mi mai aud
personajele, nu le mai văd, e un calvar să mă apropii în fiecare zi de
masa de lucru. În unele zile mă trezesc tremurând, îţi poţi imagina aşa
ceva? Şi era acolo, atât de viu, înainte să mi-l fure. Atât de viu...

Vorbea parcă pentru sine, nu aştepta nimic de la mine, aşa că am
tăcut.

- Aseară am fost cu o prietenă să-l ascult pe George Enescu la
Ateneu. Pe când publicul, în picioare, îi cerea un bis la Fântâna
Arethusei pe care o interpretase magnific, prietena mea mi-a şoptit la
ureche: „Ai fi în stare, Mihail, să repeţi ceva în care ţi-ai pus prima
dată tot sufletul, tot talentul? - Nu! Cu certitudine, nu!“, i-am răspuns,
înainte de a înţelege că e tocmai ceea ce încerc să fac de câteva luni
cu Accidentul. Fără a reuşi, evident.

- Vă rog să nu mi-o luaţi în nume de rău, e doar un gând ce mă
încearcă în clipa de faţă: mă întreb dacă nu cumva greutatea amintirii
vă face neputincios. Dacă v-aţi decide să daţi uitării acel manuscris
furat şi să scrieţi cartea liber, nu v-aţi regăsi oare dorinţa şi plăcerea
pe care le simţeaţi atât de vii?

Nu a răspuns, dar, după o clipă, şi-a strecurat braţul pe sub al meu.

- Leni nu se înşală, eşti o tânără inteligentă şi plină de tact.

- Haideţi să bem ceva înainte să închidă parcul, ce ziceţi?

Am comandat două pahare de Vin alb de <location type=”neighborhood” latitude=47.177275 longitude=27.573324> Copou </location>, acel vin sec şi
parfumat pe care îl producea tatăl meu, şi am aprins o ţigară.

- Leni Caler pare să ţină foarte mult la dumneavoastră, nu-i aşa?
- Leni e imprevizibilă, Eugenia. Într-o zi te iubeşte cu pasiune,
iar a doua zi îl iubeşte pe altul la fel de mult. Vezi tu, e aproape opt
seara, e ora la care pot în sfârşit să respir, pentru că ştiu că e în cabina
ei, ocupată să se pregătească pentru intrarea în scenă, şi nu în braţele
vreunui bărbat. Ar trebui să o uit, iau cu regularitate decizia asta, dar
dacă, din nefericire, o întâlnesc pe undeva, renunţ de îndată la toate
hotărârile bune.

Am schimbat o privire şi, pentru prima dată, m-am gândit că aş şti
să-l iubesc mult mai bine pe acest bărbat decât înalta şi frumoasa
Leni, oricât de strălucitoare era. Însemna oare că eram îndrăgostită?
Da, fără îndoială, dar nu eram decât vag conştientă de acest lucru. Îmi
descopeream dorinţa de a iubi, de a alina, de a consola. Dacă mi s-ar
da posibilitatea, aş şti să mulţumesc un bărbat, în ciuda vârstei mele
fragede -iată ce-mi trecea prin minte în vreme ce-l observam fumând,
cu o expresie dureroasă pe chip.

- Sunteţi foarte chipeş aşa, domnule Sebastian, în amurg, cu
pălăria şi ţigara dumneavoastră. Mă faceţi să mă gândesc la
Humphrey Bogart.

Mi-a zâmbit şi voia să-mi răspundă când au răsunat în noapte
împuşcături, urmate imediat de explozii, apoi de urletul obişnuit al
sirenelor. Ultimele persoane care se mai plimbau au început să alerge
şi le-am urmat, după ce ne-am golit paharele şi am plătit. Cum ieşeam
din parc, am văzut că poliţia era peste tot, închizând anumite străzi,
controlând oamenii care fugeau în toate părţile.

- Să mergem la mine, e foarte aproape, am propus.

După atâţia ani, încă îmi amintesc de satisfacţia simţită la gândul
că eu eram cea care avea să-l protejeze. Şi, de altfel, depăşindu-mi
timiditatea, l-am luat pe Mihail de mână ca să-l conduc spre locuinţa
mea, aflată la două-trei străzi depărtare.

I-a plăcut odaia mea şi mi-a spus-o imediat, fără să ghicească ce
mult mă bucura. Parcă-l văd, în mijlocul camerei, cu pălăria în mână,
îndreptându-se spre birou şi aplecându-se discret asupra stilourilor şi
cursurilor mele aflate sub veioza de lucru, pe urmă ridicându-şi ochii
spre raftul cu cărţi, apoi întorcându-se pentru o privire de ansamblu:
colţul patului, cu haloul portocaliu al lămpii de căpătâi; cel muzical,
unde două fotolii vechi din piele, sub un lampadar rococo, străjuiau
un fonograf; în fine, între ferestrele mansardate, pe o mică etajeră de
sticlă, colecţia mea de sticle de alcool şi de parfum, care scânteia în
luciri chihlimbarii.

- Ce drăguţ e la tine, Eugenia.

- Mă bucur că vă place. Ştiţi, nu prea am bani, aşa că am
cumpărat totul de la un vânzător de vechituri de pe Lipscani. A venit
până aici cu căruţa lui şi am urcat lucrurile împreună. Poate chiar îl
cunoaşteţi?

- Nu, aş fi incapabil să fac aşa ceva.

- Ce anume? Să cumpăraţi mobilă veche?

- Nu, să fac din ea ce ai făcut tu!

- Daţi-mi paltonul şi luaţi loc, aşa o să-mi spuneţi dacă fotoliile
sunt confortabile.

Nu mai avea expresia aceea încordată şi îndurerată din parc, părea
uşor zăpăcit să se afle unde era.

- Vă simţiţi bine? Nu vă gândiţi să plecaţi din nou?

- Nu semeni cu nici una dintre prietenele mele, Eugenia, şi e
multă vreme de când nu am mai intrat într-o cameră de student, de
studentă, de fapt.

Ce am făcut după aceea? În amintirile mele, m-am dus la bucătărie
să încălzesc ceva, în timp ce el fuma o ţigară. Apoi am mâncat unul
lângă altul, cu farfuriile pe genunchi.

- Din ce fel de familie vii? s-a interesat el. De fapt, nu ştiu mai
nimic despre dumneata.

- Dintr-o familie pe care n-o să v-o prezint niciodată.

Cuvintele îmi ţâşniseră, ca şi cum stăteau pregătite de multă
vreme. Ce o fi crezut? Din discreţie, fără îndoială, nu a întrebat nimic.

- Parcă te văd la Iaşi, a reluat el o clipă mai târziu, când aşteptam
un taxi în faţa <location type=”institution” latitude=47.174144 longitude=27.572106>
 Universităţii, </location> iar eu încercam cu stângăcie să fac figură
bună, în ciuda loviturilor primite. Căutam ce să-ţi spun ca să te fac să
râzi, păreai îngrozită.

Mi-a zâmbit, eu nu - deodată, inima a început să-mi bată cu putere.

- N-o să mă detestaţi dacă vă spun un secret?

- Cum aş putea şti până nu mi-l spui?

A râs uşor, de parcă ne jucam.

- Fratele meu i-a trimis pe băieţii ăia care v-au bătut. Propriul
frate.

Îmi imaginasem că o să pot mărturisi această grozăvie fără să
Clipesc, împinsă de vechea mea furie împotriva lui Ştefan, cu privirea
aţintită în cea a invitatului meu, dar abia terminasem fraza când o
expresie de o credulitate dezarmantă a apărut pe chipul lui Mihail şi
am simţit că toate stăvilarele cedau în mine dintr-odată, sub un puhoi
de dezgust şi suferinţă.

- Nu plânge, te rog.

- Nu credeam, nu voiam să plâng, dar e insuportabil,
insuportabil. . .

- Da. Îţi înţeleg tristeţea. Ruşinea. Dacă te poate consola cumva,
să ştii că nu te detest. Cum aş putea?

- Gata, s-a terminat, iertati-mă!

- Poate că am putea bea puţin vin după toate astea, ce părere ai?

- O, da, sigur! Am adus de acasă Vin din Crimeea, Massandra, o
minunăţie de licoare, se pare, s-o deschidem. Şi apoi să mai fumăm o
ţigară.

Ne-am îmbătat în tăcere, dar, când s-a ridicat să plece, mi-am
revenit îndată în simţiri.

- Nu, nu vă las! Dacă vă găsesc în noaptea asta, o să vă ucidă. Nu
auziţi împuşcăturile? Nu se vor culca până când nu le va fi dat înapoi
„Căpitanul“. O să dormiţi aici, cu mine. Fiindcă nu vreau să vă prindă.
Şi pentru că aşa vreau. Luaţi-mã în braţe, Vã rog. Luaţi-mã în braţe şi
strângeţi-mă tare!

S-a executat, dar fără chef, fără tandreţe.

- E atât de greu să Vă imaginati dormind cu mine?

- Sunt bărbat şi tu eşti încă foarte tânără.

- Nu contează vârsta. Ţineţi vreun pic la mine? Vă plac? Sunt
singurele întrebări pe care ar trebui să Vi le puneţi.

A râs, cu râsul acela limpede pe care îl iubeam deja, ţinându-mă în
continuare la pieptul lui.

- Eşti încă un copil, Eugenia. Nu Ştiai? O să te prezint fratelui
meu mai mic, Benu, Benjamin, e de o seamă cu tine, cred că v-ar sta
bine împreună.

- Sunteţi un prost! La dumneavoastră mă gândesc în fiecare zi, nu
la fratele mai mic, a cărui existenţă nici n-o bănuiam.

- Dar asta e o declaraţie! Îmi faci o declaraţie de dragoste,
Eugenia?!

A râs din nou şi s-a îndepărtat puţin ca să-mi prindă privirea.
- Nu ştiu. Nu am iubit cu adevărat nici un bărbat până acum,
poate că e prima dată. Nu ştiu dacă vă iubesc, aş vrea să adorm în
braţele dumneavoastră, e tot ce mi-aş dori în seara asta!

- Bine, de acord, o să adormi în braţele mele.

Şi, după această promisiune, m-a sărutat pe frunte, iar o clipă mai
târziu eram întinşi în pat, strâns înlănţuiţi, dar complet îmbrăcaţi, ca o
pereche de călători într-o gară de tranzit.

Ce avea să se aleagă de viaţa mea? Vreme de trei ani crescusem în
lumina Irinei Costinaş, visând să ajung într-o zi profesoară de
literatură la universitate, ca ea. Vreme de trei ani învăţasem să
reconsider lumea prin ochii unor gânditori şi scriitori despre care nu
auzisem niciodată vorbindu-se acasă, dar ale căror cărţi se odihneau
pe rafturile Irinei. Îl descopeream pe Georg Lukács şi Istoria şi
conştiinţă de clasă şi în acelaşi timp devoram cele patru volume din
Pelle Cuceritorul de Martin Andersen Nexo. Apoi îl deschisesem pe
Emile Zola şi nu-l mai lăsasem din mână; l-am descoperit după aceea
pe Upton Sinclair şi am petrecut o noapte întreagă citind Jungla, apoi
pe Theodore Dreiser (Sister Carrie), Jaroslav Haăek (Bravul soldat
Svejk), Maxim Gorki (Mama), John Dos Passos (Paralela 42),
Evgheni Zamiatin (Năvala apelor), Alfred Doblin (Berlin
Alexanderplatz) şi pe atâţia alţii... Cu cât treceau lunile, cu atât mă
simţeam mai sfâşiată între euforia pe care mi-o provocau aceste
lecturi şi conştiinţa faptului că lumea era pe buza prăpastiei, pradă
unei suferinţe pe care nici un regim, nici un geniu nu părea capabil să
o aline.

În unele seri, pătrunsă de neputinţă în faţa imensităţii sarcinii pe
care o aveam de îndeplinit (şi supărată pe mine pentru plăcerea pe
care o resimţeam smiorcăindu-mă în faţa nefericirii altora, graţie
talentului unui Zola sau Dreiser), mă linişteam spunându-mi că voi
deveni o „veghetoare de conştiinţe“, la fel ca Irina. Sigur, nu aveam să
salvez lumea, nici măcar propria ţară, nici măcar propriul oraş sau
propria stradă, dar aveam să deschid în fiecare an ochii unui grup de
studenţi (aşa cum făcuse Irina cu mine), semănând astfel prin lume
câteva seminţe care, la rândul lor...

Da, dar atunci asta îmi va fi toată viaţa? Nimic mai măreţ? Nimic
extraordinar? Irina însăşi nu se mulţumise cu atât de puţin şi intrase în
clandestinitate pentru a apăra această lume mai dreaptă, mai grijulie
cu cei săraci, la care visau primii comunişti. Uneori, eram tentatã să
devin un fel de Ana Pauker, eroina revoluţionară, dar nu mă vedeam
plătind preţul: Ana Pauker făcuse închisoare - astăzi, la patruzeci şi
cinci de ani, era condamnată să trăiască în exil, cu siguranţă că nu
avea deloc Viaţă sentimentală, fiind neîncetat solicitată să conducă o
luptă care nu-i adusese decât lovituri până acum.

În alte zile, îi invidiam pe ai mei. Când mama mă ruga să Vin la
masă (ştiam că Ştefan avea să lipsească, nu mai trebuia să precizeze),
îmi regăseam casa cu plăcere. Era reconfortant să-i aud depănând
aceleaşi frământări mărunte pe care le auzeam de la şapte ani, Vârsta
la care începi deodată să înţelegi ce discută părinţii. Căzuse grindina
în <location type=”neighborhood” latitude=47.177275 longitude=27.573324> 
Copou </location> şi stricase mult din Vie (dar când nu era grindina, era
Crivăţul care o strica). O nouă prăvălie de Vinuri şi spirtoase era pe
punctul de a se deschide pe <location type=”street” latitude=47.162554 
longitude=27.582693>  bulevardul Ştefan cel Mare</location>, dacă nu
cumva era pe <location type=”street” latitude=47.164352 
longitude= 27.585285> strada Cuza- Vodă</location> (dar în fiecare an, de la prima mea
coardă de sărit, ne temeam de acest concurent, care până la urmă nu
mai deschidea). Să văruim oare faţada la vară, sau să încercăm să mai
rezistăm un an, din motive de economie? (Când Carmen voia să
aştepte, Gheorghe era împotrivă, sau invers.) Mama continua să-şi
întreţină cu migală spaimele obsesive (de faliment, de eşec al copiilor,
de boală etc.) pentru a se putea enerva mai bine din cauza
optimismului neobosit la care îl condamna pe tata. Da, toate acestea
îmi dădeau o senzaţie de eternitate calmă, şi dacă Irina nu m-ar fi
introdus în convulsiile acestei lumi, aş fi fost, poate, tentatã să-i calc
pe urme mamei (ia te uită, are patruzeci şi cinci de ani, la fel ca Ana
Pauker), fără a-mi pune prea multe întrebări. Dar acum era prea târziu.

Iar serile acelea mi le terminam cu Andrei, după ce părinţii noştri
plecau la culcare. Cu Andrei care încercase să-i citească pe Proudhon
şi Marx, la sfatul meu, dar care în mod sigur înţelegea mai bine
poezia. El pretindea că Mihai Eminescu exprimase somptuos, în doar
câteva strofe, ceea ce Marx încercase să demonstreze temeinic în sute
de pagini, şi era capabil să declame din memorie zeci de versuri din
Împărat şi proletar :

„Zdrobiţi orânduiala cea crudă şi nedreaptă,

Ce lumea o împarte în mizeri şi bogaţi!
Atunci când după moarte răsplată nu v-aşteaptă,

Faceţi ca-n astă lume să aibă parte dreaptă,

Egală fiecare, şi să trăim ca fraţi!“

Ce ciudat că familia noastră se scindase în două în felul acesta: pe
de o parte Ştefan şi părinţii noştri, favorabili ridicării unui zid la
graniţele noastre pentru ca nici un străin, nici un evreu să nu mai vină
să ne pãngărească sângele românesc pur; de cealaltă parte, Andrei şi
cu mine, convinşi de întâietatea umanităţii asupra naţiunilor, Visând la
un suflu de fraternitate între toate popoarele, care să măture
patriotismele şi egoismele acestora, după imaginea literaturii care se
joacă cu frontierele - aidoma păsărilor. Eu o avusesem pe Irina ca să-
mi arate drumul, dar Andrei se născuse aşa, fără nimic rău în el,
plutind peste lume cu sufletul său frumos, fără să vadă ce l-ar fi putut
diferenţia de un bulgar, turc sau neamţ. Să-l ascult pe Andrei
reprezenta pentru mine dovada supremă că aveam dreptate împotriva
lui Ştefan şi a părinţilor noştri, că Jean- Jacques Rousseau avusese
dreptate să scrie că omul se naşte „bun de la natură“, dar societatea „îl
corupe şi îl perverteşte“. Fratele meu mai mic rămăsese surd ca prin
minune la discursurile de ură, la îndemnurile patriotarde, el incama
pentru mine omul originar la care trebuia să ne întoarcem după ce ne
vom fi scuturat de acele „prejudecăţi, sursă a tuturor viciilor noastre“,
despre care vorbeşte atât de bine Rousseau.

Da, dar în acea primăvară a lui 1938 ce făceam eu pentru „a mă
întoarce la acel om originar“? Provizoriu instalată la Bucureşti şi încă
departe de a avea calificare suficientă pentru a preda la universitate,
mă întrebam cum aveau să fie pentru mine anii următori. Nu mai eram
sigură că îmi doream să mă închid vreo patruzeci de ani în profesorat
şi, pe de altă parte, ştiam destule despre lume şi pericolele care o
păşteau ca să mă simt vinovată dacă nu încercăm nimic pentru a o
salva. Ba, mai mult, ca deruta mea să fie totală, mai eram şi
îndrăgostită de un bărbat care iubea altă femeie şi care mă privea ca
pe o puştoaică, eventual potrivită pentru fratele său mai mic.
7

Treceam în fugă prin faţa Hotelului Athénée Palace, întârziasem la
curs, când am auzit că mă strigă cineva:

- Domnişoară! Domnişoară!

Era un curier de la hotel, cu faţa îmbujorată de cât fugise după
mine prin soarele unei după-amiezi de mai.

- O doamnă m-a trimis să vă rog să mergeţi la ea, v-a zărit pe
fereastră!

- O doamnă?

- Da, da, domnişoară, dacă sunteţi bună să mă urmaţi.

Mi-a trebuit un moment, după ce am intrat pe uşa rotativă, ca să
disting persoanele îngrămădite acolo, în penumbra răcoroasă a
holului, în jurul meselor joase dispuse de o parte şi de alta a
coloanelor de marmură.

- Iat-o pe doamna de care Vă vorbeam, domnişoară.

Leni! Leni, care s-a ridicat ca un arc şi m-a îmbrăţişat cu efuziune.
Era însoţită de un bărbat cu chip îngust şi smead, care nu s-a mişcat
deloc.

- Mitică, ţi-o prezint pe mica mea protejată, Eugenia. De fapt,
Eugenia şi mai cum? E greu de crezut, dar nu-ţi ştiu numele...

- Rădulescu.

- Eugenia Rădulescu, de la Iaşi. Ei bine, Mitică, pot să te asigur
că peste câţiva ani vei auzi vorbindu-se despre această tânără
persoană.

El abia a schiţat un zâmbet, vizibil agasat de această intruziune în
conversaţia lor, şi pe când schimbam o privire, m-am gândit că figura
lui nu-mi era necunoscută.

- Stai jos, draga mea, şi serveşte un pahar cu noi.

-Îmi pare tare rău, Leni, dar am curs în zece minute...
- O, nu, te rog! De mai multe zile tot vreau să te sun... Am nişte
lucruri importante să-ţi spun.

- Bine, atunci, dă-l încolo de curs.

Ca să nu mă uit prosteste în meniu, am spus că iau acelaşi lucru ca
ea. Era prima dată când intram la Athénée Palace şi mă întrebam din
ce aluat trebuia să fii plăsmuit ca să găseşti natural tot acel lux. Leni şi
bărbatul care o însoţea păreau cât se poate de în elementul lor, în
vreme ce eu, cu ghetele groase de iarnă, cu cămaşa cam uzată, trasă
peste sutien, cu raniţa soldăţească plină cu cărţi şi caiete, nici nu ştiam
cum să stau în fotoliu.

- Bun, presupun Că eşti la curent cu arestarea lui Nae Ionescu...

- Poftim? Prietenul lui Mihail, mă rog... aşa-zisul lui prieten,
individul care i-a scris prefata?

- Filozoful şi directorul cotidianului Cuvântul, m-a corectat cu
răceală bărbatul.

- Da, l-au arestat în noaptea asta, în ajunul procesului lui
Codreanu.

- Atunci trebuie să ne aşteptăm la noi violenţe, am adăugat eu,
legionarii nu se vor lăsa, cu siguranţă.

- Cu siguranţă, chiar aşa! a întărit interlocutorul nostru. Cred că
regele şi iubitul său Călinescu subestimează forţa Gărzii de Fier.
Apropo, domnişoară, am auzit că vii de la Iaşi. Nu eşti cumva rudă cu
Ştefan Rădulescu?

- Ba da, Ştefan e fratele meu mai mare.

- Asta chiar e amuzant, l-am cunoscut chiar aici, cu două luni în
urmă! Mi-a fost prezentat de Horia Sima, Căpitanul nostru secund,
dacă pot spune aşa.

- Ştefan a fost la Bucureşti?

- Aşezat chiar acolo, unde stai dumneata. Nu ştiai?

- Nu mai vorbesc cu fratele meu. Şi dacă vreţi să ştiţi totul, mi-e
ruşine că port acelaşi nume cu el.

Bărbatul s-a încordat imediat.

- Greşeşti, domnişoară. Nutresc cea mai mare stimă pentru aceşti
tineri care ar fi gata să-şi verse sângele pentru România mare.

- Iar eu nutresc cel mai adânc dispreţ.

Rostisem aceste cuvinte săgetându-l cu privirea. Dar emoţia fusese
prea puternică, tremuram aşa tare, că a trebuit să pun paharul pe masă
fără să-mi fi înmuiat buzele în el şi eram furioasă pe mine însămi. Aş
fi dorit atât de mult să ofer spectacolul unei femei de gheaţă,
inflexibilă în judecăţile ei.

- Draga mea Leni, a reluat numitul Mitică, cu un zâmbet oribil şi
întorcându-se de la mine, prefer să te las între patru ochi cu această
domnişoară. Dacă îmi permiti, te voi suna într-una din zilele viitoare.

După care s-a ridicat, i-a sărutat scurt mâna lui Leni şi a plecat fără
să mă salute.

- Dar cine-i tipul ăsta, Leni? am exclamat după ce m-am asigurat
că ieşise din hotel.

- Ţi l-am prezentat. Nu-l cunoşti pe Demetru „Mitică“
Theodorescu?

- Nu! Şi ce faci tu cu individul ăsta? Un legionar! Un ticălos de
legionar!

- Şsst! Nu vorbi aşa tare, draga mea. N-a fost mereu legionar.
Când l-am cunoscut, se lăuda că-l traduce pe Engels pentru o revistă
studenţească.

- Să nu-mi spui că sunteţi prieteni!

- A fost amantul meu - cu mult timp în urmă. Şi dacă am înţeles
bine, ar dori să redevină, după ce m-a văzut pe scenă, într-una dintre
serile trecute. De aceea m-a şi invitat la prânz, fără a mai pune la
socoteală florile pe care mi le trimite în fiecare dimineaţă.

- Cu ce se ocupă?

- E jurnalist la Cuvântul, bun prieten cu Nae Ionescu. Şi scriitor
prost.

- O, Doamne! Şi tu, care eşti evreică, poţi lua prânzul cu un
asemenea personaj? Numai când îmi amintesc privirea lui şi îmi
îngheaţă sângele în vine, Leni! Dacă oamenii ăştia ajung la putere,
într-o zi ne vor împuşca fără scrupule. N-ai văzut cu ce dispreţ m-a
privit când a înţeles că nu gândesc la fel ca imbecilul de frate-meu?
Dintr-odată, eram bună de aruncat, puteam să dispar.

- Nu ştiam că ai un frate legionar.

- Aş prefera să uit.

- Şi apropiat de Horia Sima, pe deasupra. Ştiai că Sima e noul
comandant al Legiunii, după arestarea lui Codreanu?

- Nu, şi nici că-mi pasă. Dar spune-mi un lucru: dacă acest Mitică
Theodorescu lucrează la Cuvântul, îl cunoaşte cu siguranţă pe MihailSebastian?

- Sigur că se cunosc. Mihail îi spune numai Şacalul.

- A, foarte bine! Îl admir pe Mihail. Nu se enervează niciodată,
iar dispreţul său liniştit îi ţine la respect. Îţi aminteşti, la dineul de la
Haig şi Marietta, cum l-a făcut pe Eliade să înghită găluşca? Acelaşi
Eliade care le ţinea predici legionarilor cu câteva zile mai devreme şi
care, acolo, n-a îndrăznit nici măcar să-i spună „prietenului său evreu“
că nu-şi mai avea locul în marea şi sacrosancta lor Românie. Nişte
şacali, da, are dreptate! Nu ştiu ce se va alege de noi dacă ţara cade în
mâinile lor.

Mi-a zâmbit.

- Ce dulce eşti, Eugenia, mereu gata să te războieşti cu morile de
vânt! Nu trebuie să crezi tot ce spun oamenii - după cum bate vântul,
îşi schimbă şi ei părerea. Astăzi sunt fascinaţi de Hitler, nu vorbesc
decât de măreţie şi de puritatea sângelui, dar dacă apare un alt
mântuitor, îl vor urma ca oile. Aveam paisprezece ani în 1918 şi îmi
amintesc cum toţi îl ridicau în slăvi pe Clemenceau. Un zeu în Viaţă,
mult mai mare decât bietul nostru rege Ferdinand. Ne permisese
victoria după înfrângere, iar tata aproape că uitase că era evreu,
săracul, aşa de sudaţi se întorseseră de pe front el şi camarazii săi, ca
fraţii. Îmi povestea cum comunitatea deschisese sinagogile pentru a
face din ele spitale. Şi uite ce se întâmplă astăzi: aceiaşi oameni
scuipă pe sinagogi şi pe memoria lui Clemenceau.

- Ce voiai să-mi spui atât de important?

- A, da, ţine-te bine: o să punem Jocul de-a vacanţa la Teatrul
Comoedia.

- Vai, Jeny, e nemaipomenit! Nemaipomenit! Asta înseamnă că
Mihail nu mai e interzis, că evreii vor putea publica din nou?

- Ei, asta nu ştiu. Nimeni nu e în stare să ne spună ceva despre
statutul evreilor de când regele guvernează, dar ministerul nu s-a opus
ca Sică să regizeze Jocul de-a vacanţa.

- Cred că Mihail e tare bucuros! Mi-ar fi plăcut să fiu de faţă
când a aflat vestea...

M-a luat iarăşi peste picior, cu blândeţe.

- Vrei să spui că tu l-ai văzut vreodată pe Mihail „tare bucuros“?

- Da, în ziua în care te-am văzut cu el pentru prima dată.

- Stai aşa...
- La salonul de ceai de la Hotelul Capşa, nu-ţi amintesti? Eram cu
Irina Costinaş şi soţul ei... mă rog, fostul ei soţ.

- A, da. Ei, dar e mult de atunci... Abia ne cunoscuserăm, era
marea iubire.

- Cum te privea, Leni! Ce fericit şi mândru era! Bun, dar ce a
spus totuşi când a aflat despre piesa lui?

- Nu-i prea pasă de teatru, ştii, ceea ce-şi doreşte el e să-şi încheie
cu bine romanul. Pretinde că teatrul e doar ca să mănânce şi să-şi
plătească chiria. Şi apoi, nu cred că are încredere totală în Sică.

- Sică e bărbatul lângă care stăteai la Haig şi Marietta?

- Da, Alexandrescu.

- Pe care l-ai părăsit în seara aceea ca să te întorci la Mihail.

- Şi nu prea crezi că am făcut bine, nu? E de-ajuns să Văd privirea
neagră pe care mi-ai aruncat-o. ..

-În orice caz, eu n-aş putea face aşa ceva. Te invidiez că te simţi
atât de liberă şi indiferentă la răul pe care îl poţi face.

- Bun, am sporovăit destul, termină-ţi repede paharul, scumpa
mea, şi hai cu mine, avem toată după-amiaza în faţă, o să te îmbrac ca
pe o femeie adevărată.

- Fiindcă ţi-e ruşine cu mine, nu-i aşa?

- Ce-ţi trece prin minte! Cum i-ar putea fi cuiva ruşine cu tine,
aşa proaspătă şi drăguţă cum eşti? Nu, pentru că vreau să întoarcă
bărbaţii capul după tine.

- Dar nu-mi pasă dacă bărbaţii întorc sau nu capul după mine!

Însă Leni se ridicase deja pentru a ieşi, aşa că am unnat-o. Militari
înarmaţi se poziţionaseră în faţa Palatului lui Carol al II-lea,
interzicând accesul pe trotuar, încât pentru a ajunge pe Calea Victoriei
a trebuit să ocolim piaţa mare din faţa Ateneului, toropită de căldură,
şi să trecem pe sub monumentala statuie a lui Carol I, unchiul
suveranului nostru, imortalizat în chip de conducător militar pe calul
său. Ia uite, am constatat, de la ferestrele Palatului, Carol al II-lea are
o vedere unică asupra ilustrului său predecesor, omul care a domnit
aproape o jumătate de secol şi a smuls Imperiului Otoman
independenţa României. Îmi imaginam ce enervantă trebuie să fi fost
această vecinătate pentru micuţul nostru rege, care îşi petrecea nopţile
jucând poker şi zilele punând la cale comploturi pentru a-şi conserva
şi puţina autoritate de care mai dispunea. „Un chefliu şi un golan“,
spunea Irina despre el.

- Dar îţi pasă dacă Mihail te priveşte, a adăugat Leni,
strecurându-şi braţul pe sub al meu, când am ajuns în sfârşit pe strada
cea mai preţuită din Bucureşti pentru magazinele ei de lux.

- De ce spui asta? Lui Mihail nu-i pasă de mine nici cât negru sub
unghie.

Eram calmă, nu mă putuse vedea roşind printre toţi acei gură-cască
eleganţi pe care trăsurile şi maşinile erau nevoite să-i claxoneze ca să-
şi croiască drum.

-În fine, mă rog. ..

- Numai pe tine te iubeşte, Leni, iar tu îl chinuieşti.

- Îl chinuiesc! Nu crezi că exagerezi un pic? Uite, hai să intrăm la
doamna Graziani, ştiu că are lucruri foarte frumoase de la Berlin şi
Paris.

Şi astăzi mă întreb cum de am putut să mă supun preţ de două ore
tuturor dorinţelor lui Leni, eu, de obicei atât de atentă cu integritatea
mea. În timp ce probam docilă tot ce-mi alegea ea, eram conştientă că
ceea ce se petrecea acolo nu mă caracteriza. Şi totuşi, supunându-mă,
simţeam ceva ce nu mai trăisem până atunci, un soi de plăcere
vinovată, trecând de la o haină la alta, apoi făcând câţiva paşi până în
mijlocul magazinului şi auzind-o spunând: „O luăm! O luăm! Îţi Vine
minunat, draga mea. Ce decolteu drăgălaş! Nu-i aşa, doamnă
Graziani?“ Sau, încruntându-şi sprâncenele: „Nu, scoate asta de pe
tine, e oribilă!" Eram „fetiţa ei dragă“, cum spunea, dar ea nu era nici
mama mea, nici substitutul ei (mi se întâmplase să merg la
cumpărături cu mama şi niciodată nu trăisem acea plăcere nedefinită,
de nedescris), şi atunci, ce reprezenta ea de mă pretam la toate
capriciile ei? Astăzi, simt că Leni a fost de la început pentru mine cea
care avea să-mi deschidă inima lui Mihail, deţinătoarea tuturor
secretelor lui. La început - şi atunci, pe Calea Victoriei, eram la
început -, pentru că ea se culca cu el şi eu încă nu. Ea pretindea că
voia ca bărbaţii să se uite la mine, dar amândouă ne gândeam la
Mihail. De fapt, o amuza ideea de a mă băga în patul lui - acum,
cunoscând-o atât de bine, sunt sigură de asta - iar eu, fără să mi-o
mărturisesc, intram în jocul ei. Ulterior, Leni a păstrat în ochii mei
acel statut de zeiţă a dragostei pentru că, şi după ce a devenit amantul
meu, Mihail nu şi-a negat niciodată dorinţa pentru ea. Ca şi cum
aştepta de la această femeie în faţa căreia tremura, pe care nu mai era
în stare să o iubească, o plăcere pe care nici o alta nu i-o putea oferi.
Iată de ce, cred, nu am protestat niciodată când ne găsea în pat, după-
amiaza, şi se aşeza cu dezinvoltură alături de noi. De ce nu se
dezbrăca şi ea ca să se strecoare goală între noi? Pentru o clipă, ne-am
fi putut contopi şi poate că aş fi înţeles ce anume avea ea şi eu nu
aveam, sau nu ştiam să dăruiesc.

Jocul de-a vacanţa. Repetiţiile începuseră în vară. Leni în rolul
Corinei. Cât despre mine, mă întorsesem la Iaşi şi aş fi rămas fără
îndoială acasă, dacă Leni nu mi-ar fi telefonat să-mi propună să fiu un
fel de asistentă a lui Sică, care se lovea, se pare, de remarcile aspre ale
lui Mihail şi începea să-şi piardă încrederea.

- Leni, nu ştiu nimic despre regie.

- Dar nu asta ţi se cere. Rolul tău va fi de a traduce gândirea lui
Mihail. Sică îl exasperează, i se pare că e lipsit de subtilitate, aşa că
nu mai vrea să vină la repetiţii. Sunt sigură că tu ai şti să-i faci să
lucreze împreună. Sică nu e chiar aşa de prost cum îl crede Mihail.

Am cerut timp de gândire, eram bucuroasă că-i regăsisem pe ai
mei. Irina mergea acum o dată pe lună la Moscova, clandestin, trecând
prin Paris, şi m-a înduioşat că mi-a spus-o, ştiind că risca închisoarea,
dacă poliţia afla. Asculta de un colonel din serviciul de informaţii
sovietic, „ofiţerul de caz“, cu care avea o legătură. Fostul ei soţ, Ilis,
era deja tatăl unei fetiţe de câteva luni, făcută cu o infirmiera de la
<location type=”institution” latitude=47.168794
 longitude=27.582644> Spitalul Sf. Spiridon </location>, unde lucra.
 Irina îmi dezvăluise că nu putea avea
copii, ceea ce nu era grav în situaţia ei actuală, căci noul bărbat al
vieţii sale - de care părea serios îndrăgostită - avea deja trei. Să devin
şi eu comunistă ar fi dat, oare, un sens vieţii mele? Mă gândisem la
asta ascultând-o, invidiind intensitatea noii sale existenţe, fără a face
însă pasul. Apoi am reuşit să formulez ceea ce mă reţinea: nu voiam
să fiu soldăţelul unei cauze, să fiu nevoită să ascult şi să tac, doream
să-mi păstrez libertatea de a spune cu voce tare ce gândeam, la fel ca
scriitorii care mă învăţaseră totul despre viaţă. Şi atunci, să scriu? Dar
ce să scriu? Urma să împlinesc douăzeci şi doi de ani şi nu trăisem
nimic, crescută cu ocrotire într-o familie de mici comercianţi, care nu
vedeau mai departe de capătul <location type=”street” latitude=47.10028 longitude=27.34438> străzii Lăpuşneanu,</location> .

Acasă la mama şi la tata, de altfel, principalul subiect era, mai mult
ca oricând, Ştefan. Coborau vocea de câte ori era vorba despre el,
oscilând între teamă şi mândrie. De la condamnarea lui Codreanu la
zece ani de muncă silnică, Ştefan crescuse în grad în rândul
legionarilor. Horia Sima, noul Căpitan, petrecuse o noapte întreagă la
noi acasă, vorbind cu el la masa din sufragerie (tata păstrase ca pe o
comoară o foaie de hârtie pe care Sima mâzgălise nişte hieroglife în
decursul acelei nopţi memorabile) - după care Ştefan dispăruse. Se
pare că l-a însoţit pe Sima la Berlin şi că, la întoarcerea din această
călătorie, Garda de Fier a decis să-şi reia manifestaţiile de stradă şi
operaţiunile violente, în ciuda consemnelor lui Codreanu care le
ceruse oamenilor săi să se calmeze, de teama de a nu plăti pentru
faptele lor în temniţa lui de la Jilava.

Însă, după trei săptămâni la Iaşi, în toropeala verii, cu Andrei pe
post de unic confident (Irina plecase din nou la Moscova, iar
Universitatea nu se redeschidea până în octombrie), propunerea lui
Leni mi-a părut deodată nesperată şi, când i-am sugerat fratelui meu
mai mic să mă însoţească la Bucureşti, l-am văzut luminându-se la
faţă.

O seară cu Sică, după întoarcerea mea, mă liniştise: omul acela nu
era doar fermecător, ci ştia să şi asculte, şi până noaptea târziu am
schimbat păreri despre „obsesia insulei“ la Sebastian. Dacă există
vreo speranţă de fericire în această lume în care fiecare individ e
ameninţat de masa celorlalţi, ea rezidă în scăparea oferită de un
„accident“. Personajele din Jocul de-a vacanţa se trezesc în luna
august într-o banală pensiune de familie, la munte. Nu s-ar fi
întâmplat nimic, n-ar fi găsit fără îndoială nimic să-şi spună, fiecare
purtându-şi cu sine grijile şi obiceiurile, dacă unul dintre ei nu s-ar fi
străduit să-i rupă puţin câte puţin de lume, debranşând telefonul,
sabotând postul de radio, demontând cutia poştală etc. Iată-i în cele
din urmă despuiaţi şi obligaţi să se privească în faţă, ba chiar să se
asculte. Împotriva oricăror aşteptări, căci nu au nimic în comun,
Corina şi Ştefan se îndrăgostesc, dar când vine ultima zi de vacanţă,
hotărăsc să se despartă, conştienţi şi unul, şi celălalt că nu a fost decât
un vis minunat smuls haosului:

Corina: Voi reveni, Ştefan. Totdeauna. Mereu. Va fi de ajuns să
închid ochii, pentru ca să revin. Şi tu vei fi mereu aici, pe terasă, la
locul tău pe şezlong, cu cartea în mână, leneş, visător şi prost-crescut,
cum te-am cunoscut în prima zi. În prima zi... Ştefan! Vreau să-ţi fac
o ultimă rugăminte. O ultimă copilărie.

Ştefan: Spune.

Corina: Nu veni cu mine la autobuz. Rămâi aici. Vreau să mă
despart de tine aici. Uite-ţi cartea. Uite-ţi ochelarii de soare. Şezi! Ca
atunci. Ca în prima dimineaţă. Şi citeşte. Uită-te în carte, nu la mine.
Te rog, Ştefan, promite-mi că n-ai să ridici capul. Rămâi aşa. Poate că
nici eu n-am fost altceva decât o fată dintr-o carte, din cartea pe care o
citeşti... Poate că intr-adevăr, totul n-a fost decât o părere, o glumă,
un joc.

Mihail a acceptat să revină la repetiţii când a aflat ce rol îmi
revenea mie. La început, eram aşezaţi unul lângă altul, Sică stătea în
picioare, departe de noi, ocupat să dea indicaţii actorilor, iar Mihail îşi
revărsa mânia în urechea rnea: „Joacă fals, îngroaşă, e insuportabil...
Iar el îi lasă s-o facă! Uită-te, Eugenia, ai zice că nu fac decât să caute
aprobarea spectatorilor, ca la teatrul de marionete, e ridicol. Chiar şi
Leni! Chiar şi Vraca! Ăştia doi au talent, dar tot trebuie să fie
conduşi. . .“

Eram întru totul de acord. Jucat ca o piesă bulevardieră, textul lui
îşi pierdea toată graţia, toată emoţia. Atunci i-am sugerat lui Sică să
luăm totul de la capăt: lectura piesei în jurul unei mese. A înţeles,
iniţiativa a fost a lui şi acolo, în timpul lecturii, în prezenţa lui Mihail,
prin tuşe mici, l-am făcut pe fiecare să intre în pielea personajului său.

Îi spuneam lui Mihail:

- Şi acum, citiţi şi dumneavoastră, Vă rugăm, avem nevoie să
auzim vocea doamnei Vintilă (sau a Corinei, sau a lui Ştefan), aşa
cum se exprima în mintea dumneavoastră când scriaţi scena.

Mihail citea şi ne treceau fiorii pe toţi.

După trei sau patru zile din acest regim, repetiţiile au fost reluate,
şi, de data aceasta, vocile au sunat bine, găsiserăm tonul just.

Aproape în fiecare seară cinam împreună. Îmi amintesc de acea zi
de sfârşit de august, când Mihail ne-a anunţat că Mircea Eliade tocmai
fusese arestat. I se alăturase lui Nae Ionescu în închisoare. La ce
duceau toate astea? Cu şase luni în urmă, ba chiar cu şase ani în urmă,
aceşti doi oameni îi lăsau lui Mihail alegerea între exil şi moarte („...
Iosif Hechter, nu simţi că te cuprinde frigul şi întunericul?“), şi iată că
Mihail se pregătea să ţină afişul la teatru în vreme ce ei se trezeau în
spatele gratiilor. Regimul părea să-i tolereze din nou pe evrei (fără ca
vreunul dintre decretele luate împotriva lor să fi fost abrogate), în
schimb erau închişi susţinătorii „României pentru români“, protejaţi
de douăzeci de ani. Ce joc făcea regele? Şi cât avea să mai dureze
această sinistră comedie? Căci, în acelaşi timp, ziarele legitimiste
evocau o viitoare întâlnire între Carol al II-lea şi Hitler, indicând clar
în ce parte înclina inima suveranului nostru.

Copiez aici primul anunţ publicitar apărut în ziare, pe care l-am
decupat şi păstrat cu grijă:

Teatrul Comoedia
Miercuri 14 septembrie 1938
Deschiderea stagiunii de iarnă
JOCUL DE-A VACANŢA
de Mihail Sebastian
(cu Leni Caler, George Vraca,
Mişu Fotino şi V. Maximilian)

Lunea aceea, în 12 septembrie, cu două zile înainte de premieră, va
rămâne pe veci însemnată pentru mine.

După repetiţie, Mihail m-a luat deoparte. Observase câteva detalii
ce trebuiau corectate, dar voia ca sugestiile să vină de la mine.

- Eşti de acord, Eugenia? Dacă iau eu cuvântul în ajunul
premierei, risc să-i tulbur pe actori.

- Bineînţeles. Explicaţi-mi.

M-a luat la el pe Calea Victoriei şi ne-am pus pe treabă.

Eram ocupată să-i notez observaţiile pentru fiecare actor, când
deodată vocea lui Hitler a intrat pe fereastra încă deschisă spre vară.
Urca de la vecinul de dedesubt.

Mihail s-a întrerupt, s-a dus să închidă fereastra, apoi şi-a aprins o
ţigară, în picioare în mijlocul încăperii. Mâna care ţinea ţigara îi
tremura, şi îmi amintesc că devenise palid.

Dar vocea lui Hitler, guturală, înspăimântătoare, plină de lătrături,
continua să fie perfect audibilă - se infiltra prin interstiţiile din
podele, prin ţevi, ocupa întreaga încăpere, era imposibil să scapi de
ea. Şi, necontenit, uralele unei mulţimi pe care o ghiceam imensă îl
încurajau să continue, să spună mai mult, să urle tot mai tare, să ducă
tot mai departe culorile marii Germanii naziste. Hitler încheia
congresul anual de la Nürnberg, ştiam, ziarele de dimineaţă ne
anunţaseră, iar discursul său, retransmis la radio, avea să ţină cel puţin
o oră.

- Haideţi, am spus hotărâtă, să ne continuăm treaba.

- Ţicnitul ăsta ameninţă să strivească toată Europa şi dumneata
vrei să iau în serios o piesă de teatru?

Cum nu se mişca, m-am ridicat şi m-am dus să-l iau în braţe.

- Te iubesc, Mihail. Mă auzi? Te iubesc mai presus de orice, sunt
aici, n-o să-l lăsăm să ne strivească.

Abia de-a reuşit să surâdă.

- Eugenia, eşti ca o floare dintr-acelea care cresc în mijlocul
drumului, te înalţi acolo, inocentă, mândră şi veselă cu petalele tale
delicate, fără să te gândeşti vreo clipă că primul cal care va trece în
galop...

- Şssst! Taci! Vino cu mine.

L-am tras spre pat, mi-am lipit buzele de ale lui şi, în timp ce ne
sărutam, am început să-l dezbrac. Hitler continua să latre, iar eu,
pentru prima dată, făceam dragoste cu Mihail, fără să-i fi cerut
părerea, fără grabă, reţinându-mă şi implorându-l să se reţină şi el
pentru ca plăcerea să dureze până ce nu-l vom mai auzi.
8

Mihail avea dreptate: cum să iei în serios o piesă de teatru când
Hitler era pe punctul de a supune întreaga Europă ordinii naziste?

Însă succesul nu s-a lăsat aşteptat. În mijlocul acelui septembrie
1938, toţi criticii elogiau unanim Jocul de-a vacanţa. „O lucrare
magistrală“, „emoţionantă“, „amuzantă şi profundă“, „perfect condusă
de la un capăt la altul“ se putea citi în Curentul, în România, chiar şi
în publicaţiile antisemite, precum Porunca Vremii şi Frontul.

Da, dar câteva zile mai târziu, la München, pe 29 şi 30 septembrie,
Edouard Daladier şi Neville Chamberlain abandonau Cehoslovacia în
mâinile lui Hitler în schimbul unei păci de care ne e ruşine.

Îmi amintesc de prăbuşirea tăcută a lui Mihail pe când asculta
multimile aclamându-l pe Chamberlain la întoarcerea lui de la
München. Chiar de la coborârea sa din avion, pe pista aeroportului din
Londra. Dumnezeule, oare multimile nu exprimă tot ceea ce fiecare
ascunde mai mizerabil în el? Cea de la Nürnberg, cu două săptămâni
mai înainte, apoi cea de la Londra? A doua zi, îl Văd pe Mihail scriind
febril în jurnalul său. Am dormit împreună, îl observ în pat, aşezat la
biroul său, ciufulit, cu pijamaua descheiată, el care, de obicei, e atât
de îngrijit. Ce scrie oare? Nu am curajul să-l întreb.

Dar acum că nu mai e aici, că nu voi mai avea niciodată bucuria
adâncă de a-l privi lucrând, vreau să ştiu. Benu, fratele lui mai mic, a
fost de acord să-mi imprumute jurnalul lui Mihail la câteva zile după
înmormântarea lui - vreo zece caiete de şcoală. Le-am pus aici, pe
masa lui Leni, pe care continui s-o ocup în această lună august 1945 -
până când, de altfel? „Îmi place mult să te ştiu acasă la mine, fetiţa
mea dragă, să ştiu că o să te regăsesc aici în fiecare seară, rămâi cât
vrei tu.“ Leni mă leagă de amintirea lui Mihail. Sunt încă incapabilă
să-mi imaginez Viaţa fără el, Viaţa după el.
Deschid caietul la anul 1938. Întorc paginile cu delicateţe -
cerneala neagră a vechiului său stilou Parker, scrisul său mic, ilizibil.
Aha, iată, septembrie:

Marţi, 27 [septembrie 1938]

Telefon de la Paris, de la Poldy. E1 crede că astă-seară Franţa va
decreta mobilizarea generală şi că sâmbătă războiul va fi declanşat.
Mă întreabă ce să facă cu Mama. Vrea s-o trimeată spre ţară, dar mă
înspăimântă gândul că ar putea, Doamne fereşte, să o apuce războiul
pe drum, în Italia, de exemplu. Singură, nevorbind decât româneşte,
speriată, fără bani, ce va face? Cum se va descurca?

Nimic pe 29 şi 30 septembrie, când la München francezii şi
britanicii trădau Cehoslovacia, deşi se angajaseră să-i garanteze
frontierele.

Dar a doua zi, da. Iată ce scria Mihail în vreme ce, prefăcându-mă
că dorm, îi sărutam de la distanţă chipul iubit şi mânios:

Sâmbătă, 1 octombrie [1938]

Pace. Un fel de pace. N-am curajul să mă bucur. Acordul de la
München nu ne trimite pe front, ne lasă să trăim - dar ne pregăteşte
un timp groaznic. Abea acum vom şti ce se cheamă presiunea
hitleristă.

Mi se pare logic să aştept o inclinare spre dreapta în Franţa şi un
puternic reviriment antisemit în România. Văd foarte bine un nou
guvern Goga-Cuza, sau poate Chiar o lentă tranziţie spre un regim
legionar, convenabil amenajat.

Dar vom trăi...

München ne pregătea zile cumplite, da. Atrocităţi pe care nu ni le-
am fi putut imagina vreodată.

Însă, după întoarcerea triumfătoare a lui Chamberlain şi Daladier,
doar vocea lui Winston Churchill mai aruncă o umbră asupra uşurării
democraţiilor. „Ar trebui să aleagă între dezonoare şi război, se
destăinuia el cotidianului The Times. Ei au ales dezonoarea şi vor avea
război.“ Însă nici Churchill nu-şi imagina pe atunci - căci e
inimaginabil - amploarea crimelor pe care unii le vor comite în
numele urii faţă de celălalt.

Şi iată că după dezonoare, am avut război, intr-adevăr, iar acum
ştim despre crime. Ştim despre Auschwitz, despre Treblinka, despre
ghetourile din Varşovia, Minsk şi din alte locuri, ştim despre
masacrele de la Odessa, despre pogromurile de la Iaşi şi Bucureşti.
Ştim, ştim şi fiecare zi care trece din această vară 1945 ne aduce mai
multe informaţii. În timp ce Leni se străduieşte să trăiască, iar românii
să uite (of, cum o iubesc pe Leni în anumite momente şi ce indecentă
îmi pare în altelel), eu stau închisă în această încăpere de săptămâni
întregi, ocupată să-mi aduc aminte. Mihail avea, la fel ca mine, cultul
memoriei şi e un motiv în plus pentru care îmi lipseşte în fiecare clipă.
De la prima noastră întâlnire şi până la moartea lui, la câteva zile doar
după capitularea Germaniei, l-am văzut luând notiţe în caietele sale.
Nu voia să uite nimic, de la izbucnirile isterice ale Mariettei împotriva
„ovreilor cu burtă şi a balabustelor cu bijuterii“, până la ceea ce el
însuşi a gândit în sinea lui, în acea zi de septembrie 1941, când a aflat
că trebuia să poarte steaua galbenă cusută pe haine: „Mie îmi vine să
las totul şi să spun: trageţi, omorâţi-ne, terminati.“ Mă gândeam că va
scrie într-o zi crudul şi jalnicul Război şi pace al României lui Carol
al II-lea şi al maresalului Antonescu, dar a fost omorât înainte de a
putea măcar să formuleze primele cuvinte.

M-a emoţionat acea trimitere la mama lui. Îmi amintesc că
întoarcerea ei din Franţa a fost presărată cu obstacole - eram doar în
octombrie 1938, dar deja majoritatea ţărilor europene, supunându-se
lui Hitler, îşi expulzau sau persecutau evreii. Mama lui Mihail fusese
blocată la graniţă, trimisă într-un fel de lagăr, iar el a trebuit să
apeleze la un prieten care îl cunoştea pe ministrul nostru de Interne
pentru a obţine permisiunea să fie lăsată să revină la Bucureşti. Am
întâlnit-o pentru prima dată a doua zi după întoarcerea ei, pe 17
octombrie, pe strada Antim, în apartamentul de la parter al familiei
Hechter - el, ceasornicar, ea, modistă.

- Câţi ani ai, draga mea?

- Douăzeci şi doi, doamnă.

- Ei bine, mă îndoiesc că eşti în stare să ţii o casă.

Era dificilă, dar ceea ce spunea nu mai avea nici o influenţă asupra
deciziilor lui Mihail.

La două luni după acordurile de la München, pe când Germania
ocupa Regiunea Sudetă, Carol al II-lea îl întâlnea pe Hitler la
Berchtesgaden, pe 24 noiembrie 1938, şi îi ceda zăcămintele de petrol
din ţară în schimbul garantării frontierelor noastre împotriva Rusiei
sovietice. Aşadar, regele, înţelegând foarte bine că Franţa tutelară de
altădată a încetat să existe, plasase România sub protecţia Germaniei
naziste.

A doua zi după această întâlnire s-a produs un eveniment de
neconceput, care a cufundat ţara întreagă în stupoare şi groază. În
noaptea de 29 spre 30 noiembrie, Codreanu şi treizeci şi şapte de capi
legionari au fost asasinaţi în închisoarea de la Jilava. Nimeni nu a
crezut în versiunea oficială potrivit căreia ar fi fost împuşcaţi în
timpul unei tentative de evadare (mai ales că aveam să aflăm repede
că muriseră prin strangulare) şi în toate cercurile, în toate casele se
căuta sensul unei asemenea tragedii. Nu era nici o îndoială că ordinul
venea de la Carol al II-lea şi că operaţiunea fusese supervizată de
Armand Călinescu, cel mai fidel ministru al său.

Să fi fost oare semnul că, după ce a tolerat-o, ba chiar a utilizat-o
atât de mult timp, puterea voia să termine definitiv cu Garda de Fier?
Prietenii noştri de la Teatrul Comoedia şi cele câteva persoane pe care
le frecventam pe-atunci, Mihail şi cu mine, aveau păreri împărţite.
Unii avansau ipoteza că Hitler i-ar fi putut cere regelui să asocieze
Garda la guvernarea sa, dar că acesta, nedorind cu nici un chip să o
facă, ar fi inventat acea tentativă de evadare pentru a scăpa de
problemă. Alţii considerau dimpotrivă că Hitler, afişându-şi
indiferenţa faţă de Gardă, l-ar fi „autorizat“ implicit pe rege să o
decapiteze.

În ciuda metodei folosite, ne-am fi putut bucura de nimicirea
Legiunii - sau cel puţin de ceea ce luam drept nimicire, dar cum să te
bucuri de ceva când regele tocmai legase destinul nostru de cel al
Germaniei naziste?

Carol al II-lea părea să guverneze de pe o zi pe alta, pe bâjbâite,
aruncând ţara într-o derută totală. Ordona asasinarea fruntaşilor
Legiunii, dar dispunea în acelaşi timp eliberarea unor teoreticieni ai
mişcării, precum Mircea Eliade, Mircea, care, după ce îi întorsese
spatele lui Mihail, se ridicase ostentativ să-l îmbrăţişeze cu ocazia
unui banchet la care se adunaseră scriitorii cei mai în vogă.

Eram în decembrie, ultima reprezentaţie a Jocului de-a vacanţa
avusese loc în ajun şi, deşi evreu, radiat din Societatea Scriitorilor
Români, din Societatea Jurnaliştilor şi exclus din barou, Mihail era
din nou invitat în anumite saloane din Bucuresti. Aşteptând să afle
încotro s-o apuce, oamenii păreau preocupaţi să dea dovezi de bună-
credinţă şi ici, şi colo.

Mircea era liber, dar la Iaşi poliţia îl căuta pe Ştefan pentru a-l
băga la închisoare. Vorbisem cu mama la telefon, era în lacrimi.
Agenţi de la Siguranţă percheziţionaseră casa şi îi interogaseră separat
pe părinţii mei. Nu ştiau nimic, nu au putut decât să repete ceea ce se
şoptea peste tot, anume că Horia Sima şi locotenenţii săi apropiaţi,
între care şi Ştefan, fugiseră din România pentru a se refugia la Berlin
în momentul anunţării masacrului de la Jilava.

În ce mă priveşte, ratasem începutul anului universitar şi nu mă
vedeam întorcându-mă la Iaşi (ce aş fi putut face acolo?), când visam
în secret să trăiesc cu Mihail. Mergeam pe stradă şi zâmbeam
gândindu-mă la el. Adormeam cu chipul lui în gând şi mă trezeam cu
speranţa de a-l întâlni peste zi. Măcar să-l întâlnesc! Datorită lui Sică
Alexandrescu, care mă luase sub aripa lui şi era hotărât să mă ţină în
Bucureşti, am putut intra ca stagiară la agenţia de presă Rador.
Directorul ei, domnul Hurtig, îmi promisese că mă angajează după
şase luni, dacă era mulţumit de mine, şi, până atunci, urma să-mi dea
un salariu care îrni ajungea pentru plata camerei şi a hranei. Munca
mea nu era prea complicată, consta în a redacta sub formă de depeşe
comunicatele ce proveneau de la Palat şi de la diferite ministere. Eram
parteneri ai Agenţiei Reuters, care primea pe cablu informaţii de la
noi şi ni le trimitea pe ale ei, astfel încât petreceam o bună parte din
timp în micuţa încăpere asurzitoare a telegrafului pentru a citi ştirile
din lumea întreagă ce veneau de la Londra.

Spaima, apoi lacrimile tăcute din dimineaţa zilei de 15 martie
1939, când am descoperit că trupele germane tocmai intraseră în
Praga. Corespondentul Agenţiei Reuters transmitea de la faţa locului:
„De la ora opt dimineaţa, svastica flutură pe castelul regal.“ Potrivit
termenilor acordului de la München, Hitler nu se angajase, oare, să se
limiteze la Regiunea Sudetă? Tocmai îşi călcase făgăduinţa - iată pe
mâinile cui ne dăduse regele.

Vestea nu avea să fie cunoscută mai devreme de câteva ore, aşa că
puteam fi cea care să i-o anunţe lui Mihail. Eram distrusă, dar în
acelaşi timp aveam un pretext bun să-l sun. Şi iată că deodată inima
mi-o lua razna! Ce fel de fiinţă eram, totuşi? „Inocentă, spusese el, ca
acele flori ce cresc în mijlocul drumului.“ Îngrozitoare, da, calculată,
gata să se folosească de nenorocirea bieţilor cehoslovaci pentru a-mi
urmări scopul meschin. Nu, nu aveam să-l sun. De altfel, ştiam că se
reapucase în sfârşit de romanul Accidentul, început cu doi ani înainte
şi Victimă a mai multor peripeţii, şi că s-ar fi supărat dacă-l tulburam
în timpul lucrului. „M-ai deranjat ca să-mi spui aşa ceva? Crezi că n-
aş fi aflat destul de repede, Eugenia...“ Iată tot ce aş fi câştigat. Nu,
nu avem să-l sun.

Două sau trei ore mai târziu, a sunat telefonul de pe biroul meu.

- Aici Hurtig. Eugenia, ţi-l dau pe domnul Sebastian, scriitorul.

- Dumneata eşti, Mihail? Tocmai...

- Bună, Eugenia. L-am sunat pe Hurtig acum să aflu ce se petrece
la Praga, mi-a zis că ştii cu siguranţă mai multe decât el.

- Ezitam să-ţi telefonez, mă gândeam că lucrezi. Hitler e la Praga
de azi-dimineaţă.

- Te rog, spune-mi tot ce ştii!

I-am citit toate depeşele dimineţii venite de la Londra.

- Iată, asta-i tot ce ştiu.

- Dumnezeule, ce ruşine! Parcă aud deja protestele lui
Chamberlain şi Daladier... Se vor umfla în penele lor jumulite. Noi,
românii, vom tăcea, desigur. Apoi mâine va veni rândul Poloniei şi de
data aceasta vom avea război.

În vreme ce vorbea, vedeam caracatiţa nazistă întinzându-se peste
Europa. Cu aproape exact un an înainte avusese loc Anschlussul -
anexarea Austriei. Acum venise rândul Cehoslovaciei, mâine va urma
Polonia, cu siguranţă. Franţa şi Anglia ar fi intrat oare în război pentru
Polonia? Mihail părea sigur de asta. Dar pentru noi, românii, cum
avea să fie războiul? Vom lua armele alături de Hitler, sau ne vom
trezi în sfârşit pentru a susţine Franţa, aliatul nostru dintotdeauna? În
acest caz, cât timp i-ar lua Germaniei să ne zdrobească? Câte ore? O
zi? Două zile? Eram totodată paralizată şi complet pierdută.

- Vreau să te Văd. Ca să-mi explici.

- Voi pleca din Bucureşti o vreme, Eugenia, toate astea mă
afectează profund. La drept vorbind, nici nu mai ştiu unde găsim forţa
de a ne târî bietele noastre vieţi.

- Unde te duci?

- La Brăila. Casa bunicului meu nu mai e locuibilă, e prea
deteriorată de ploi şi de vânt, dar există în apropiere un hotel care îmi
place, cu ferestre care dau spre Dunăre şi bălţi, dincolo de fluviu, o să
mă instalez acolo să scriu. Scrisul rămâne măcar atât pentru mine, un
refugiu.

- O să-mi lipseşti.

Preţ de câteva clipe, ascultându-l cum respiră, am sperat la o vorbă
de la el. Un „Şi tu o să-mi lipseşti“, care m-ar fi însoţit şi susţinut pe
toată durata absenţei sale. Dar nu aveam să-i lipsesc, nu, şi cum căuta
în mod evident să-şi ia rămas-bun, l-am scos din încurcătură.

- Ei bine, la revedere, Mihail, spor la lucru.

- La revedere, Eugenia.

„Vreau să te văd. Ca să-mi explici.“ După ce am închis, mi-am
repetat prosteşte cele două mici fraze, de zece ori, de douăzeci de ori,
mergând în cerc în biroul meu de la Agenţia Rador. Fără îndoială că
voiam să-mi explice ce se va alege de noi dacă izbucnea războiul,
dacă întreaga Europă lua foc, dar aş fi vrut mai ales să-l aud
spunându-mi că noi vom fi împreună în această apocalipsă, că vom
traversa flăcările împreună şi că, dacă va fi să fie, vom muri
împreună. Aş fi vrut să-mi spună ce loc ocup în viaţa lui. Eram amanti
de şase luni, dar acest „noi“ îmi părea tot mai iluzoriu. Eram amanta
lui, da, îl doream cu patimă în continuare, dar nu mă duceam să-i sun
la uşă, iar el nu venea să mă caute. O singură dată, timp de trei
săptămâni, am făcut încercarea de a nu mai trece pe la el, ei bine, nu
am primit nici un semn din partea lui. După câtă vreme s-ar fi arătat
mirat de absenţa mea?

L-am întrebat şi mi-a zâmbit.

- Hai să ne plimbăm puţin, n-am ieşit deloc azi.

Nu-i displăcea să se plimbe cu mine, şi dacă îndrăzneam să-l iau de
braţ, îl vedeam zâmbind discret ascuns de borul pălăriei sale, vizibil
satisfăcut, sau poate amuzat că puteam fi luaţi drept pereche.

- Cred că oamenii se întreabă mai degrabă dacă nu eşti fiica mea,
mi-a spus într-o zi.

- Eşti cu adevărat idiot, Mihail.

- Pari atât de tânără, şi eu atât de bătrân!

Mergeam în Parcul Cismigiu, să bem un pahar la o terasă, sau pur
şi simplu să ne aşezăm pe o bancă sub soarele palid de toamnă. Îmi
plăcea să-mi vorbească despre munca lui, nu despre dificultatea de a
scrie care-l făcea să devină imediat nervos şi să-şi aprindă o ţigară, ci
despre acele momente când îşi întrezărea toată cartea, viitoarea sa
carte. Scena de deschidere, atât de limpede, încât o lua la fugă pe
stradă ca să ajungă acasă şi să aştearnă pe hârtie primele cuvinte,
repede, repede, înainte să-i scape. Şi în timp ce alerga, furios pe el
însuşi că iar a ieşit din casă fără ceva de scris la el, primele replici se
îngrămădeau deja în mintea lui, între narator şi o femeie apărută de
nicăieri, dar pe care ar fi putut-o descrie, primele replici, da, şi
trăsăturile acelei femei, emoţia incredibilă pe care o trezea brusc în el,
dar pe care avea să o piardă, fiindcă ar fi trebuit cel puţin o sută de
senzori legaţi la creierul său pentru a înregistra valurile de scene,
dialoguri şi imagini care se revărsau în el. Cartea era acolo, în
întregime, plină de personaje, de senzualitate, ca un fruct copt, dar
existenţa ei era la fel de efemeră ca o apariţie a Fecioarei Maria căci,
abia aşezat la masă, ai fi zis că geniul care zbura cu o clipă mai
devreme pe trotuar se metamorfozase într-un ţărănoi a cărui
încetineală era pe cale să sufoce, parcă dinadins, fiorul flamboaiant
care aproape că-i făcuse inima să explodeze.

- Eugenia, cunoşti fără îndoială aceste cuvinte ale lui Jules
Renard despre aşa-zisul talent al scriitorilor: „În literatură, nu există
decât boi. Geniile sunt cei mai mari, cei care lucrează optsprezece ore
pe zi, neobosiţi.“ Ei bine, odată aşezat la masă, sunt un bou.

- Nu-i adevărat, te-am privit într-o zi, scriai foarte repede.

- Minţi! N-aş putea scrie în prezenţa ta, a nimănui, de fapt.

- Într-o dimineaţă, din pat... Erai frumos. Nu vrei să mergem să
facem dragoste la mine?

- Poftim? Acum, imediat?

- Da, îmi doresc foarte tare.

Nu spunea nu, dar el nu-mi propunea niciodată.

Făceam dragoste, sau mai curând eu îi făceam dragoste, îl
mângâiam şi-l sărutam de parcă el era femeia şi eu bărbatul. Apoi,
puneam două pahare de Vin pe noptieră, aduceam ţigări şi stăteam o
vreme la poveşti, goi, în pat. Era grozav.

- Acum, descrie-mi femeia, te rog.

- Care femeie?

- Aceea din viitorul tău roman, cea despre care îmi vorbeai
adineauri pe bancă.
Nu-şi dădea seama că schiţa portretul lui Leni, batjocoritoare şi
alunecoasă, căutând privirea bărbaţilor, apoi amuzându-se,
apropiindu-se ca să le sufle în faţă fumul ţigării, cu pălăria ei mică şi
ochii scăpărând deodată de dorinţă, cu buzele ei stacojii,
abandonându-se în braţele unuia, înaltă şi suplă ca o liană, apoi
îmbătându-se în braţele altuia, infidelă, misterioasă, imprevizibilă,
zburând din floare în floare după bunul plac, fără să se lase vreodată
prinsă.

- O femeie care te-ar iubi şi nu ar cere decât să-ţi aparţină te-ar
plictisi profund, nu-i aşa?

- De ce spui asta? Dimpotrivă, e tot ceea ce-mi doresc.

- Dacă m-aş culca cu Sică, sau cu domnul Hurtig, poftim, care nu
cred că ar avea ceva împotrivă, m-ai implora în genunchi? Mi-ai scrie
scrisori înflăcărate?

- Eugenia, baţi câmpii. De ce te-ai culca cu bărbaţii aceia? E
ridicol, zău!

- Pentru că eu sunt acea femeie care te iubeşte şi care pe tine nu
te interesează. Nu eşti tulburat de o femeie decât dacă se comportă ca
o târfă, dacă-ţi scapă mereu. Toţi bărbaţii aceia care i-o trag... nici nu
suporţi gândul, nu mai dormi, o cauţi în noapte, crezi c-ai să mori de
durere...

- Taci!

- Nu sunt supărată pe tine. Cred că şi eu, dacă aş fi bărbat, aş
prefera-o pe Leni fetei cuminţi şi loiale care sunt. Leni e mult mai
romanescă.

- Iubesc cuminţenia şi loialitatea ta.

- Eu iubesc totul la tine, Mihail, chiar şi ce nu e de iubit.

A râs uşor şi limpede, ca de obicei.

- Eşti o comoară, Eugenia. Chiar cred asta.

- Dar nu eşti sigur.

Nici nu trecuseră zece zile de când plecase la Brăila, că s-a şi
întors. Regele decretase mobilizare generală în eventualitatea
războiului (alături de cine? împotriva cui? poate că nu o ştia nici el),
iar Mihail trebuia să se alăture imediat regimentului său.

În regim de urgenţă, i se dăduse raniţa şi fusese autorizat să
doarmă acasă la el, unde m-am dus să-mi iau rămas-bun, în caz că
războiul ar fi izbucnit în toiul nopţii. Leni era deja acolo, ea mi-a
deschis uşa.

- Hai repede, draga mea, vino să ne ajuţi.

Întinseseră pe pat efectele ce se voiau a fi uniforma lui şi nu mi-a
venit să-mi cred ochilor: nişte boarfe grosolan cârpite, putrezite pe la
subsuori şi care nu fuseseră nici măcar călcate. Nişte cârpe din 1918,
de atâta dispunea statul ca să-şi îmbrace soldaţii. O duhoare infectă de
mucegai se ridica din ele.

- E o glumă, nu?

Leni râdea, dar Mihail părea sincer prăbuşit.

- Din păcate, nu.

- Doar n-ai să pui pe tine mizeriile astea!

- Încercăm să căutam nişte haine de aceeaşi culoare care să
meargă, şi încălţări. .. Uită-te şi tu ce i s-a dat ca să plece la război!

Şi Leni a ridicat un bocanc cu Vârful îndoit.

Puţin mai târziu, fratele lui mai mic, Benu, pe care-l vedeam
pentru prima dată, a venit cu o geantă cu lucruri şi o pereche de
încălţări de drumeţie.

În vreme ce Mihail încerca să-şi compună o uniformă în baie, am
schimbat câteva cuvinte cu Benu. El nu fusese încă mobilizat, dar se
gândea că nu avea să mai dureze mult. Locuia încă pe strada Antim,
cu părinţii.

- Eşti tânăr, e normal, spusese Leni. Dar presupun că ai o
prietenă, o prietenă de suflet, vreau să spun.

- Ei bine, nu, nu am norocul lui Mihail, a răspuns el cu naiVitate,
uitându-se când la una, când la alta.

- E drept că Mihail place femeilor, a adăugat Leni.

În mod evident, Benu ştia ce loc ocupam în Viaţa fratelui său,
părinţii îi spuseseră probabil, iar ceea ce îl surprindea era prezenţa lui
Leni.

- Mihail e un artist, a zis el după o clipă de gândire, ca pentru a-şi
explica că fratele lui putea să-şi permită orice.

Îmi amintesc de admiraţia pe care am citit-o în privirea lui Benu în
vreme ce rostea aceste cuvinte, şi, deodată, simt nevoia să citesc ce şi-
a notat Mihail în Jurnal, în noaptea aceea, după plecarea noastră:

Am făcut adineauri o repetiţie generală. Vai! Ce deplorabilă figură
fac. Sunt mizerabil, bătut parcă, desfiinţat, desfigurat. Nu mai sunt eu;
nu sunt nimic, nimic, nimic. Ceva care poate fi ucis la îmbulzeală,
fără ca intr-adevăr să aibe vreo importanţă; ceva care poate fi târât
prin noroaie, aruncat în grajduri, uitat pe câmp; ceva fără nume, fără
identitate, fără privire, fără voinţă, fără glas, fără Viaţă - un soldat
român.

Şi ceva mai sus:

Emil Gulian, cu care am vorbit sâmbătă la telefon, îmi propune să
ne strângem câţiva şi să facem jurământ că cine dintre noi va rămâne
în viaţă va avea grijă să editeze postum manuscrisele celor căzuţi în
luptă.

Trebuie să mărturisesc că nu-mi prea pasă de manuscrisele mele.
Îmi pasă mai mult de cărţile pe care s-ar putea să nu le mai pot scrie.
9

O, minunata primăvară din 1939! Războiul era aproape, ne
ameninţa deja, dar între timp eram liberi să mergem unde voiam,
liberi să ne iubim la orice oră din zi sau din noapte. De altfel, terasele
cafenelelor erau pline de îndrăgostiţi, de numeroşi dandy şi de tinere
femei elegante ale căror râsete se auzeau până seara târziu. Chiar şi
perechile mai în vârstă se plimbau strâns înlănţuite, de-ai fi zis că
bucureştenii, simţind sfârşitul lumii aproape, căutau să se bucure de
fiecare moment. Lumea se înghesuia la Ateneu să o audă pe Rosa
Ponselle interpretând arii celebre şi să-l vadă pe tânărul von Karajan
dirijând. Se zvonea că, dacă Palatul se grăbise să o primească pe
soprana americană pentru câteva reprezentaţii excepţionale, însemna
că nu eram încă pe deplin sub tutela Berlinului (chiar dacã Herbert
von Karajan venea de acolo). Leni întâlnise un tânăr poet de care
pretindea că nu se mai putea lipsi. O aştepta în fiecare seară la ieşirea
de la Alhambra, unde citea, singură pe scenă, texte de Panait Istrati.
„Vai, draga mea, dac-ai şti, mă înnebuneşte, mă gândesc numai la el.“
Mihail, care se întâlnise cu ei pe lângă Universitate, nu mai voia să
audă vorbindu-se de ea.

- Eugenia, am obţinut nişte locuri la Ateneu, vrei să mă însoţeşti?

Iar eu, ca o idioată: „Aş fi încântată!“, în loc să-i răspund că nu
eram liberă şi să-l sun o oră mai târziu ca să-i spun că, până la urmă...
Dar imaginându-mi descumpănirea lui, mi-era imposibil să fac una ca
asta.

Nu ascultasem niciodată până atunci o cântăreaţă de operă şi am
ieşit uluită de la acel recital. Mihail râdea de entuziasmul meu, şi când
am înţeles, la cină, că avea două discuri cu Rosa Ponselle, înregistrate
la New York, l-am implorat să mi le împrumute.

- Aş vrea mult de tot să ascult din nou pasajul acela atât de
frumos! Ştii care, din La Traviata...

Şi fredonasem încetişor, iar el mi-a spus fără să-şi bată joc,
mângâindu-mi obrazul: „Nu ştiam că poţi cânta atât de bine... Da,
«Addio del passato», o să-l reascultăm împreunã, dacă vrei.“

Am petrecut noaptea la el, bând şi fumând, în vreme ce o ascultam
pe Rosa Ponselle.

Un nou ordin de mobilizare a ajuns a doua zi spre prânz, pe când
ne trezeam dintr-un somn greu, într-o încăpere de o dezordine de
nedescris. L-am ajutat să-şi imbrace din nou uniforma - cu acele
îngrozitoare jambiere şi acei bocanci care îl făceau să arate ca Charlot
- şi m-am aplecat pe fereastră ca să-l privesc îndepărtându-se.

Vreme de două sau trei zile, misiunea lui a fost să păzească un pod
peste lacul Mogoşoaia (de cine?), inarmat cu o puşcă Lebel din 1917,
până când s-a întâmplat ce trebuia să se întâmple: ieşind din palatul
său la volanul unui Mercedes 380 decapotabil, Anton Bibescu l-a
recunoscut pe Mihail sub hainele acelea de soldat.

- Poţi să-mi explici ce cauţi aici, dragul meu prieten?

- Drept să-ţi spun, nu ştiu nici eu.

- Dar e o nebunie! Dă-mi numărul regimentului tău..., 21
infanterie, foarte bine, mă ocup.

Prinţul i-a trimis în aceeaşi după-amiază o lungă telegramă
colonelului Regimentului 21, invocând faptul că „dramaturgul Mihail
Sebastian“ ar fi mai util ţării la masa sa de lucru decât păzind un pod
peste care nu trece nimeni, cu excepţia pădurarului său, a câtorva
gâşte şi a lui însuşi, Anton Bibescu, fost ambasador la Washington şi
la Madrid, recent rechemat la Bucureşti.

Mihail a fost eliberat a doua zi şi imediat invitat de Elizabeth
Bibescu să se instaleze la Palatul Mogosoaia pentru a se odihni şi
lucra în voie.

- M-am gândit că ţi-ar plăcea să mă însoţeşti, Eugenia. Prinţesa
ţi-a păstrat o amintire foarte frumoasă, mi-a spus el.

- O, Doamne, mă tem să nu mă simt pierdută... Să nu ştiu...

- Nu e nimic de ştiut, Bibeştii nu se supun nici unui cod, amândoi
sunt artişti şi destul de extravaganţi, o să vezi.

Prinţesa m-a primit ca pe o prietenă apropiată, oferindu-mi o
cameră ale cărei ferestre dădeau spre lac şi care comunica cu a lui
Mihail. Am găsit pe noptieră romanul ei Portrait of Caroline şi un
volum de poezii, ambele în limba engleză.

Prinţul termina o piesă de teatru pe care voia să i-o dea lui Mihail
s-o citească. „Şi contez pe exigenta ta, nu-i aşa, dragă prietene? N-aş
vrea să mă desfiinţeze criticii.“ Cum se trezea în zori pentru a lucra, îl
puteam întâlni la micul dejun în bucătăria vastă în care îşi făceau de
lucru servitorii, traversând încăperea într-un surprinzător halat de casă
roz, cu o ceaşcă de cafea în mână - „A, Eugenia, aminteşte-mi să ţi-l
prezint pe prietenul meu Tătărescu, doar n-o să-ţi petreci viaţa scriind
depeşe“ (vorbea despre ministrul Gheorghe Tătărescu). Apoi pleca la
Ministerul de Externe, conducându-şi singur Mercedesul lung, de
culoare crem, capitonat cu roşu.

Elizabeth nu-şi făcea apariţia înainte de ora trei după-amiaza. Scria
poezii şi recitea şpalturile de la cel mai nou roman al ei, The
Romantic. Nu întâlnisem niciodată o femeie cu un spirit atât de liber
şi, aş adăuga, atât de voios dezamăgită, de parcă nu-şi mai făcea nicio
iluzie în privinţa mersului lumii. Irina mă eliberase de corsetul
familial, de îngustimea perspectivei alor mei, oferindu-mi instrumente
de gândire şi o etică ce ar fi putut să mă facă să devin comunistă. Cu
Elizabeth, descopeream, derutată, că nici un sistem politic, oricât de
inteligent şi generos ar fi, nu rezistă perversiunii oamenilor şi că ne
îndreptam cu certitudine spre pierire - ceea ce părea să-i fi devenit cu
totul indiferent. În Cine ne puteam încredere din Europa de-atunci? Ea
râdea de „prostiile“ lui Hitler, imitându-i vocea guturală pentru a-i
lătra sloganurile într-o germană perfectă, de cinismul lui Stalin, de
gustul pentru pompă şi paradă al lui Mussolini, de bigotismul
„micului“ general Franco, care nu-l împiedicase să ordone masacrul a
mii de republicani, de bădărănia regelui nostru, şi în dragoste, şi în
diplomaţie.

Am văzut o dată în plus că oamenii nu însemnau nimic în fond
când Anton Bibescu, la întoarcerea de la o întrevedere cu ministrul
său, ne-a adus ultimele veşti despre Nae Ionescu. Încarcerat în lagărul
de la Miercurea-Ciuc, ideologul legionarilor şi prefaţatorul nimicitor
al lui Mihail obţinuse, din Câte se pare, să fie primit de Armand
Călinescu, prim-ministrul regelui. Acolo, s-ar fi aruncat la picioarele
lui pentru a-l implora să-l elibereze şi ar fi cerut iertare pentru
apologiile repetate ale unui fascism de tip românesc. În zadar. Spre
deosebire de Mircea Eliade, eliberat din acelaşi lagăr cu câteva luni
mai devreme, Nae fusese trimis înapoi.

Decăderea profesorului de filozofie 1-a făcut pe Mihail taciturn.
Până a doua zi.

- Cât valorează o ideologie dacă nu suntem gata să murim pentru
ea? s-a întrebat el, în vreme ce ne plimbam prin parc în compania lui
Elizabeth.

- Dragul meu Mihail, nimeni nu-şi dă viaţa pentru o ideologie de
doi bani. Nae nu e decât un jucător, ba încă un jucător prost, şi nu are
nici un chef să plătească pentru înşelătoriile sale.

- Mulţi oameni care au crezut în el au murit.

- Ce nenorocire, da, nişte soldăţei care nu vedeau mai departe de
Nae şi Codreanu. Soldăţeii sunt cei mai răspândiţi în rândul
popoarelor, au nevoie să creadă orbeşte într-un şef, să servească o
cauză, chiar dacă şeful e un escroc, sau un bolnav mintal, precum
Hitler, iar cauza proastă, atroce.

Mihail nu a răspuns. M-am gândit la fratele meu Ştefan.

- Singura moarte care valorează ceva, a adăugat printesa, e cea pe
care o putem, eventual, oferi pentru a scăpa de o dictatură. Dacă avem
curajul, ştiind totodată că o nouă dictatură se va naşte poate din
cenuşa celei dinainte.

Când mă gândesc astăzi la acele săptămâni petrecute la
Mogosoaia, îmi spun că au fost cele mai frumoase din întâlnirea
noastră (nu vreau să vorbesc nici de viaţa în comun cu Mihail, pentru
că nu arn trăit niciodată împreună, nici de o poveste de dragoste,
pentru că a murit fără să-mi fi spus vreodată că mă iubeşte). Deşi îşi
petrecea o bună parte din timp în cameră, scriind, în vreme ce eu mă
întorceam în unele zile să lucrez la agenţie (Mogosoaia nu e decât la o
jumătate de oră de centrul Bucureştiului), sau stăteam singură şi
citeam pe malul lacului.

Dar mă căuta când îşi încheia lucrul, dovadă că era bucuros că mă
aflam acolo.

- A, Eugenia, mă întrebam unde-ai dispărut... Ce citeşti?

Nu-i păsa ce citeam, tot ce voia era să-l ascult spunând cât de
obosit era de romanul său, tot Accidentul acela pe care îl târa ca pe o
ghiulea.

- Astă-noapte n-am putut dormi, ştii, nu m-am putut gândi decât
la piesa de teatru pe care o s-o scriu după aceea. Vedeam prima scenă
într-o micuţă gară de provincie, aveam toate personajele: şeful de
gară, profesorul de matematică pasionat de astronomie şi venit să
primească un tratat despre stele adus de vagonul poştal, un ţăran, o
liceană, şi deja îmi puteam imagina cum avea să apară Necunoscuta...
Mona. Îţi place numele ăsta, Eugenia?

- Păi... nu prea ştiu.

- Ea s-ar ivi din tren în rochie de seară, urmată de controlor, căci
urcase fără bilet, iar profesorul ar fi vrăjit.

- Şi-ar dori să se apropie de ea? Să o atingă?

- Da, bineînţeles, şi am deja în minte primele replici.

- Şi s-o bage în patul lui, el care e fascinat de stele...

- Taci, mă faci să pierd şirul. Nu te gândeşti decât la asta?

- Da.

- Taci din gură! Unde eram? A, ceva avea să se înfiripe între ei.

- Ceva incandescent.

- Ceva incandescent, categoric. Ajunsă din întâmplare în acea
neînsemnată gară de provincie, Necunoscuta nu va fi insensibilă la
poezia profesorului care evocă stelele. La erudiţia lui.

- Căci ea însăşi va fi o stea, ba chiar o stea căzătoare, nu-i aşa?
Precum Corina din Jocul de-a vacanţa, sau încântătoarea Ann,
infidelă şi crudă, din Accidentul, sau... Leni?

- Râzi de mine. Şi te rog să nu-mi mai vorbeşti despre Leni!

- Şi totuşi, o văd deja în Mona.

Dar înainte de a scrie Steaua fără nume, Mihail trebuia să termine
Accidentul şi mă întreb acum (cu câtă întârziere!) dacă nu cumva eu i-
am inspirat-o pe Nora, pe acea greoaie Nora, iubitoare şi fidelă, pe
care Paul alege până la urmă să o iubească pentru a se consola pentru
pierderea lui Ann. Ne certaserăm din cauza Norei. Pentru Mihail,
ştiam bine, iubirea şi suferinţa mergeau mână-n mână, căci fiinţa
iubită, neputând fi posedată, era evident sortită dispariţiei. Chiar dacă
susţinea contrariul, el nu credea într-o iubire de durată - deşi e morala
pe care alege să o dea în încheierea Accidentului; Paul pretinde că o
iubeşte pe Nora şi nu se va mai lăsa niciodată distras de o stea
trecătoare. „Niciodată Niciodată.“ Cum de nu mi-am dat seama
imediat? „Eu sunt Nora, Mihail? Asta gandesti?“ Dacă ar fi dat din
cap afirmativ, i-aş fi aruncat cu cartea-n cap. În toată opera sa, femeile
iubite dispar, fără să lase vreo speranţă personajului masculin, mai
puţin în Accidentul ! Adică eu aş fi responsabilă de finalul siropos şi
complet ratat al Accidentului? O, Doamne, da, dacă mi-aş fi dat seama
pe când trăia încă, i-aş fi dat cu siguranţa cu cartea-n cap.

Şederea noastră la Mogoşoaia a luat sfârşit pe 23 august 1939,
după-amiaza, când Radio Londra, întrerupându-şi deodată programul
muzical, a anunţat că nemţii şi sovieticii tocmai semnaseră un tratat de
neagresiune. Speakerul vorbea despre „un pact Ribbentrop-Molotov“.

Nu voi uita niciodată tăcerea care a urmat acestei veşti. Se
întâmplase că, fugind de căldură, ne retrăseserăm toţi patru în
răcorosul salon turcesc, în jurul unor cocktailuri de fructe şi al unui
sortiment de migdale şi fistic.

- Doamne-Dumnezeule! a suspinat prinţesa.

Şi prinţul:

- Au tot fost zvonuri, dar n-am crezut... Aşadar, nimic nu mai stă
în calea războiului.

Acoperit de-acum în partea de est, Hitler avea să ocupe Polonia,
era clar. Ce-i promisese lui Stalin în schimb? România, a cărei
Basarabie era revendicată de Moscova încă din 1918, nu avea să fie
făcută bucăţi? Ce avea să decidă regele, care mizase pe o alianţă cu
Germania nazistă ca să se protejeze de Rusia comunistă, acum că cele
două puteri erau aliate? Cât despre Franţa şi Marea Britanie, ele nu
mai puteau, de data aceasta, să se spele pe mâini de soarta Poloniei -
aşa că da, întreaga Europă risca să ia foc.

Peste tot urma să fie decretată mobilizarea generală.

Convocat zece minute mai târziu la un Consiliu extraordinar de
Către ministru, Anton Bibescu ne-a dus la Bucureşti. De-a lungul
drumului, pe bancheta din spate a Mercedesului, îmi imaginasem
constemarea Irinei: aceşti comunişti pe care îi învestise cu întreaga ei
încredere, până la a risca închisoarea, iată-i mână în mână cu naziştii,
încamarea răului absolut... Ce gândea oare? În ce deznădejde se
zbătea? Trebuia să încerc să vorbesc cu ea chiar în seara aceea. Mă
rog, dacă era la Iaşi. ..

Şi totuşi, terasele cafenelelor erau pline de lume, oamenii se
îngrămădeau în faţa Vitrinelor magazinelor, oraşul zumzăia de mii de
dorinţe - ai fi zis că nimeni nu credea încă în posibilitatea războiului.
Îl ajutasem pe Mihail să-şi urce bagajele, el care nu călătorea
niciodată fără vreo douăzeci de cărţi de căpătâi, Proust, Balzac,
Malraux, Shakespeare..., apoi am luat-o spre Palat. O mică mulţime
se adunase deja în faţa porţilor, încercând să-i identifice pe cei care
coborau din limuzine, într-un balet neîncetat.

Îmi amintesc că am avut timp să-l vedem bine pe Armand
Călinescu, prim-ministrul, care, în clipa când se pregătea să intre pe
sub arcadă, se întorsese să ia un obiect pe care îl uitase, probabil, şi pe
care i-l întindea secretarul sau şoferul său. Călinescu era un bărbat nu
prea înalt, dar cu o ţinută frumoasă în costumul său antracit cu veston
gris perle, uşor de recunoscut după veşnicul lui monoclu negru. Din
ce era oare plămădit de putea să iubească o femeie, să aibă o Viaţă de
familie (avea un băieţel) şi totodată să ordone asasinarea lui Codreanu
şi a tovarăşilor lui?

„- Vei zice că au încercat să evadeze, căpitane. M-ai înţeles?

- Asta înseamnã să-i împuşcăm pe la spate, domnule ministru. Şi
încă în celulele lor. Dacă îmi permiteti, aş propune mai curând o
moarte prin strangulare.

- Ei bine, strangulaţi-i, o să fie mai puţin zgomotos.

- Chit că le scoatem după aceea corpurile în pădurea din
apropiere şi îi împuşcăm în spate, ca să nu fie nici o îndoială asupra
tentativei de evadare.

- Fă cum crezi că e mai bine, bătrâne, şi anunţă-mă când
operaţiunea va fi terminată.“

„Şi apoi s-a dus liniştit să cineze acasă, s-a ocupat de declinările
latineşti ale fiului său înainte, poate, de a face dragoste cu soţia lui,
trăgând cu urechea la soneria telefonului.

- Ce s-a întâmplat, dragul meu?

- A, nimic. Îi rugasem pe şeful meu de cabinet să-mi confirme
rezolvarea unui dosar sensibil.

- Armand, eşti nemaipomenit! Parcă nimic nu te poate lua
vreodată prin surprindere.“

Parcă-l văd, în acel 23 august, luând un obiect uitat (o brichetă? o
ghilotină de tăiat trabucuri?), impasibil în spatele monoclului lui
negru. Presimţea oare că nu-i mai rămâneau decât vreo trei săptămâni
de trăit? Că în ciuda complimentelor soţiei sale şi a onorurilor
numeroase care-l însoţeau, putea fi lovit prin surprindere? În ultimele
clipe ale vieţii noastre, oare simţim răsuflarea inconfundabilă a
morţii? Ori poate ne şopteşte la ureche cuvinte ce ne îngheaţă inima?
Stau şi mă-ntreb.

În zilele ce au urmat întoarcerii noastre la Bucureşti, Mihail nu mi-
a dat nici un semn de viaţă.

Ce făcea? La ce se gândea? Ah, iată, răspunsul apare în Jurnalul
său: „Dacă mor în războiul ăsta, n-aş vrea să mor înainte de a termina
cartea.“

Se străduia deci să încheie Accidentul, aşa cum îmi imaginasem, în
vreme ce eu urmăream noutăţile din întreaga lume în birourile prăfuite
şi vetuste ale Agenţiei Rador.

Constatând că Irina nu răspunde, telefonasem la Universitate: nu se
prezentase la şedinţa excepţională a profesorilor, convocată vineri 25
august, şi nici nu se învoise. Nu avea nimeni nici o idee despre locul
în care s-ar fi putut afla.

Stăteam aplecată asupra firului telegrafic al Agenţiei Reuters, pe 1
septembrie din acel an 1939, când vestea a căzut ca un trăsnet: în acea
vineri, la primele ore ale dimineţii, trupele germane trecuseră frontiera
poloneză fără să întâlnească vreo rezistenţă serioasă şi avansau acum
spre Vistula.

Se aşteptau reacţii de la Londra şi Paris, care se angajaseră să
garanteze graniţele Poloniei. Se anunţa că în cele două capitale
guvernele se reuniseră imediat în „consilii extraordinare“. Marea
noutate de a doua zi, 2 septembrie, a fost anunţul unui ultimatum
franco-englez adresat Berlinului. Avea Hitler să se întoarcă din drum?
Era puţin probabil. După cum era de aşteptat, Marea Britanie a intrat
deci oficial în război pe 3 septembrie la ora unsprezece dimineaţa, iar
Franţa a făcut şi ea acelaşi lucru şaptesprezece ore mai târziu.

Şi noi, românii - ce avea să se aleagă de noi? Îndată după anunţul
declaraţiei de război a Franţei, l-am sunat pe Mihail şi ne-am întâlnit
seara, pe la opt, în faţa porţilor Palatului Regal. Tocmai aflase că
fratele lui Poldy se înrolase în armata franceză şi era profund tulburat.
O mare parte din zi umblase după veşti şi nu înţelegea inconştienţa
bucureştenilor: străzile gemeau de oameni, lumea se înghesuia pe
terasele restaurantelor, continuând să râdă, să bea, să trăiască, ca şi
cum viitorul le aparţinea, când mâine, poate, aveau să fie ucişi de
bombe. Zvonurile pretindeau că regele, indignat de pactul germano-
sovietic, era pe punctul de a angaja România în luptă de partea Franţei
şi Angliei, aliaţii noştri tradiţionali. În această ipoteză, cele două
puteri plănuiau, din câte se spunea, să debarce trupe la Constanţa. Era
totodată liniştitor şi înspăimântător, căci până să ajungă corpul
expediţionar franco-englez, aveam să fim zdrobiţi aidoma nefericiţilor
polonezi, şi ei prinşi în menghină între Wehnnacht şi Armata Roşie.

Unii dintre cei mulţi care ne înconjurau pretindeau că Varşovia era
deja bombardată în chiar acele clipe. Era evident că, după Polonia,
venea rândul României. Cu puştile noastre Lebel, fără blindate şi fără
aviaţie, n-am fi rezistat mai mult de câteva ore - şi câţi ar fi murit în
aceste câteva ore? Nici nu voiam să mă gândesc, mă lipeam de
Mihail, în vreme ce seara se lăsa peste piaţa din faţa Ateneului.
Ferestrele de la biroul regelui erau luminate, maşinile întunecate ale
vizitatorilor săi staţionau în continuare în curte, semn că suveranul era
în plină dezbatere. Trebuia să avem răbdare, destinul nostru se juca
fără îndoială acolo, în acea seară, sub ochii noştri. Apoi, deodată,
portalul s-a luminat, am recunoscut câteva chipuri printre cei care
plecau, pe al generalului Gheorghe Argeşanu şi pe al lui Armand
Călinescu, cei doi bărbaţi schimbând câteva cuvinte înainte de a se
saluta şi, o clipă mai târziu, în loc să blocheze coloana de maşini
pentru a afla ce se hotărâse, mulţimea s-a îndepărtat cuminte, tăcută.
Mihail şi cu mine am făcut la fel, cuprinşi parcă de neputinţă în faţa
imensităţii tragediei pe care o presimţeam.

Apoi s-au stins luminile în biroul regelui, un murmur de tristeţe
sau de dezamăgire s-a ridicat din mulţime şi oamenii au început să se
împrăştie.

- Vrei să te conduc acasă, Eugenia, sau dormi la mine?

- Stai puţin să mă gândesc.

- Sigur, avem tot timpul.

Şi s-a oprit, ca şi cum într-adevăr. ..

- Te iubesc şi pentru naivitatea ta, Mihail. Hai repede, mi-e frig,
vreau să mă iei în braţe.

A trebuit să aşteptăm până pe 6 septembrie pentru a cunoaşte
poziţia regelui: „O neutralitate strictă“, conform titlurilor ultimelor
ziare care mai erau autorizate să apară, toate controlate de Palat.

Adică cum o neutralitate strictă, câtă vreme Germania lua jumătate
din petrolul nostru pentru funcţionarea tancurilor şi alimentarea
avioanelor ei? Era aproape comic, dar era tot ce găsise Carol al II-lea
pentru a îndepărta momentul unei angajări de o parte sau alta. Pentru
a-şi oferi şi a ne oferi câteva săptămâni de răgaz înainte ca primii
oameni să cadă pe front.
10

Străzile Bucureştiului se umpluseră puţin câte puţin de refugiaţi
polonezi. Uneori, familii întregi, trei generaţii împreună în exod, cu
tatăl trăgând o cotigă plină cu obiecte disparate şi baloturi de lenjerie
pe care stăteau câte doi sau trei copii, în timp ce mama şi bunicii
veneau din urmă, pe jos, sau, uneori, câte unul în fotoliu rulant, toţi cu
privirile goale şi chipurile trase. Bărbaţi împingând o roabă cu un
copil sau un bătrân înăuntru. Perechi de bătrâni îmbrăcaţi cu paltoane
groase de iarnă sub soarele arzător şi trăgându-şi sufletul, ici-colo, la
umbra unei clădiri, cu trei sau patru valize lângă ei. Dar cum
ajunseseră până aici şi de câte zile mergeau? Pe malurile Dâmboviţei
şi în Parcul Cişmigiu, interminabile rânduri de oameni zdrenţăroşi în
faţa corturilor Crucii Roşii ridicate în grabă - femei cu bebeluşi la
sân, cupluri rătăcite înconjurate de copii cu chipuri ofilite, bătrâni
culcaţi de-a dreptul pe pământ, atât de palizi c-ai fi zis că erau morţi.
Printre toţi aceşti nefericiţi, mulţi evrei, bineînţeles, lungi convoaie de
evrei uşor de recunoscut după hainele lor întunecate, după bărbile
bărbaţilor şi pălăriile lor, majoritatea târând cărucioare pline cu tot ce
putuseră îndesa în grabă.

Ei, evreii, declanşaseră primele izbucniri de mânie împotriva
polonezilor, acest popor „a cărui armată nu ştiuse decât să bată în
retragere în faţa puterii Wehrmachtului“, se povestea peste tot cu mai
multă sau mai puţină admiraţie pentru soldaţii germani, ba chiar
adesea cu exaltare. Cracovia căzuse pe 6 septembrie, Varşovia a doua
zi şi se spunea acum că trupele sovietice, masate la frontiera orientală
a Poloniei, se pregăteau să înceapă ofensiva.

Mihail îmi relatase cuvintele înflăcărate ale lui Mircea Eliade,
întâlnit acasă la prietenul lor comun, ilustrul Camil Petrescu. Singurul
Viitor de dorit pentru România, credea Eliade, era să se plaseze sub
tutela Germaniei naziste, care în curând avea să federalizeze noua
Europă. Nu mai aveam a ne teme de Rusia, care tocmai arătase că
abandona bolşevismul în favoarea naţional-socialismului. Alianţa cu
Germania ar fi avut dublul avantaj de a garanta frontierele actuale ale
României Mari (Rusia renunţând la Basarabia noastră) şi de a proteja
de această nouă invazie a evreilor - ei ar înţelege repede că nu există
salvare pentru ei în România nazistă şi şi-ar continua drumul spre
acea Palestină unde cei mai înţelepţi ajunseseră deja. „Decât o
Românie invadată încă o dată de jidani, mai bine un protectorat
german“, conchisese Eliade, fără nici cea mai mică consideraţie
pentru Mihail - frază pe care o găsesc acum reprodusă în Jurnalul său
la data de 20 septembrie.

A doua zi, joi 21 septembrie 1939, eram în faţa maşinii mele de
scris, ocupată să redactez o depeşă despre nu mai ştiu ce deplasare a
regelui, radioul răspândind în încăpere cântări religioase, când
deodată programul a fost întrerupt de urletul unei femei, urmat
imediat de explicaţii confuze ale aceleiaşi femei, potrivit cărora
tocmai fusese asasinat prim-ministrul Armand Călinescu. Apoi, foarte
ciudat, i-a urmat o voce de bărbat (ca şi cum ea fusese împinsă afară
din studio), o voce de bărbat prezentându-ne calm scuzele sale pentru
acel „incident regretabil“ înainte să se reia difuzarea de cântări
religioase.

Preţ de o clipă, am rămas ţintuită locului. Dacă era adevărat că
Armand Călinescu fusese ucis, Rador trebuia să anunţe imediat şi mie
îmi revenea, fiind de permanenţă în ziua aceea, redactarea a ceea ce
noi numeam o „alertă“: „Călinescu asasinat“, înainte de a trimite
foarte repede informări mai ample în urma acestui prim anunţ. Dar
cum să verific o asemenea informaţie?

M-am hotărât să sun la restaurant, unde speram să-l găsesc pe
domnul Hurtig (era ora treisprezece şi douăzeci de minute fix). Din
fericire, se afla acolo.

- Chemaţi-l repede, Vă rog.

Am aşteptat, auzind rumoarea conversaţiilor şi clinchetul
tacâmurilor, ca şi cum aş fi stat pitită în spatele unui bufet.

- Da, Eugenia, ce-ai păţit?

- Se pare că a fost... asasinat Călinescu.
- De unde ai scos prostia asta? Sunt înconjurat aici de oameni din
ministere, la toate mesele, şi toată lumea prânzeşte liniştită.

- Puteţi suna vreun ministru sau pe cineva ca să verificaţi?
Tocmai s-a anunţat la radio, dar într-un fel cu totul bizar...

- Doar nu crezi c-o să mă fac de râs... Ia stai puţin, rămâi la
telefon...

S-a auzit o zarvă urmată de o tăcere adâncă (aveam să aflu mai
târziu chiar de la domnul Hurtig că un ofiţer intrase val-Vãrtej în
restaurant, că după o clipă de ezitare se îndreptase direct spre
generalul Argeşanu care mânca alături de telefonul de perete la care
vorbea directorul meu, astfel că acesta a auzit mesajul comunicat
generalului şi 1-a văzut albindu-se la faţă).

- Călinescu asasinat, anunţă imediat, Eugenia! Mă întorc la
agenţie.

Iar acum trebuia să alerg la locul dramei. Primul meu reportaj.
„Du-te repede, fetiţo. Am încredere în tine, nu-i aşa, notează tot ce
vezi şi telefonează-mi observaţiile tale cât de repede posibil.“
Călinescu fusese împuşcat pe bulevardul Carol al II-lea, chiar înainte
de podul ce trece peste Dâmboviţa. Venea de la domiciliul său, o vilă
din Cotroceni, cartier select, unde probabil că luase masa de prânz cu
soţia lui, şi se ducea spre sediul guvernului când maşina lui a fost
prinsă în focurile trase de mai mulţi bărbaţi ascunsi după o căruţă.

Prim-ministrul zăcea acum pe asfalt, în apropiere de maşina sa,
rămasă de-a curmezişul străzii, cu portierele deschise, ceea ce dădea
de înţeles că incercase să fugă înainte de a fi lovit mortal. Monoclul
negru se afla lângă capul său.

Numeroase forţe poliţieneşti împiedicau accesul la căruţa care
permisese trăgătorilor să monteze ambuscada - toţi fuseseră arestaţi,
potrivit comandantului care acceptase să-mi vorbească.

- Cine sunt? De ce-au făcut asta?

- Sunt legionari, domnişoară. Presupun că explicaţia asta ar
trebui să Vă ajungă.

Chipul lui Ştefan mi-a trecut fulgerător prin minte, am avut timp să
gândesc „Dă, Doamne, să nu fie implicat în această grozăvie“, înainte
de a alerga să bat la uşa celei mai apropiate case pentru a-i telefona
domnului Hurtig.
Nici vorbă de arestare, în realitate toţi asasinii, şapte sau opt
bărbaţi, fuseseră împuşcaţi pe loc de escorta prim-ministrului, iar
corpurile lor zăceau acum lângă căruţa zdrobită. Domnul Hurtig
avusese o idee bună cerându-mi să rămân pe loc, fiindcă astfel l-am
putut chema la telefon ca să-i descriu spectacolul oribil ce mi se
înfăţişa ochilor: bărbaţii aceia tineri, ciuruiţi de gloanţe, ale căror
trupuri zăceau în poziţia în care îşi dăduseră duhul, unul cu braţele în
cruce, gâtul frânt şi gura deschisă, altul cu faţa zdrobită de asfalt şi
scăldat într-o baltă de sânge, un al treilea încovrigat, ca un copil
adormit, altul îngenuncheat, susţinut într-un echilibru strâmb de arma
lui, cu spumă uscată în colţul gurii... în vreme ce, la câţiva metri de
ei, Armand Călinescu părea să se odihnească liniştit, culcat pe spate
cât era de lung. Cu toţii erau acum protejaţi de un cordon dublu de
militari în spatele căruia o mulţime de curioşi începuse să se
îngrămădească.

Venind din partea Agenţiei oficiale Rador, am fost autorizată să
pătrund în perimetrul atacului. Nu văzusem niciodată morţi până
atunci, nu simţisem niciodată tăcerea stupefiantă care emana din ei.
Păreau încă Vii, din carne şi oase, cu ochii larg deschişi, deşi de o
imobilitate stranie, cu părul fluturând uneori în briza slabă, cu buzele
crăpate, cu unghiile murdare, iar inima mi se strângea de o jenă greu
de formulat când mă apropiam, când îi contemplam - cu ce drept o
făceam, când ei erau acolo, fără apărare, abandonaţi privirii noastre,
fără nimic care să-i acopere? Cu ce drept? Moartea e o stare atât de
intimă, atât de impudică. Dar, de fapt, e o înşelătorie, ei nu şi-au lăsat
acolo decât învelişurile lor, statuile acelea de carne palidă... şi în
vreme ce-mi simţeam picioarele cuprinse de un tremur pe care nu
reuşeam să-l stăpânesc, m-am auzit deodată recitând în şoaptă aceste
cuvinte ale lui Rilke pe care le rostea Andrei, fratele meu mai mic:

„Cine, dacă-aş striga, m-ar auzi din cetele îngerilor?

Şi chiar dacă unul din ei dintr-odată m-ar lua pe inima lui: aş pieri

De prea intensa lui fiinţare. Căci frumosul nu-i altceva

Decât începutul cumplitului, pe care încă abia-l îndurăm [. . .]“1

1. Rainer Maria Rilke, Elegiile duineze. Sonetele către Orfeu, „Elegia întâia“, vers.
românească şi prez. de George Popa, Editura Polirom, 2000. (N. red.)
Strigau ei, oare, în acel moment? Rugau ei, oare, Cerul să-i
primească? Sufletele lor, vreau să spun, în vreme ce trupurile lor se
goleau pe asfalt, iar pielea lor deja devenea pergamentoasă. După ce
mi-am revenit în simţiri, am putut să-i creionez un tablou precis al
scenei domnului Hurtig, străduindu-mă să-i dau toate detaliile care mă
impresionaseră, şi asta fără să manifest nici cea mai mică emoţie.
Doar la sfârşit l-am întrebat dacă puteam acum scrie un articol mai
personal despre tot ce-mi trecuse prin minte în timp ce umblam
printre toţi morţii aceia.

- Un articol mai personal... dar ce anume vrei să povestesti?

- Nu mi-am pus niciodată până acum problema acestui corp pe
care îl lăsăm în urmă după moarte. E ceva indecent, înjositor să te
trezeşti expus astfel privirilor tuturor. Gurile deschise, ochii goi,
membrele răsucite caraghios... Înţelegeţi, domnule? Ar trebui să-i
acoperim, de vreme ce ei nu o mai pot face. Ar trebui să putem face
măcar atât pentru ei. Vreau să spun... chiar dacă sunt nişte criminali.

A urmat o clipă de tăcere.

- Îţi înţeleg emoţia, fetiţo. Am simţit ceva similar în 1917, aveam
cam vârsta ta de-acum, când i-am adus de pe front pe primii noştri
morţi. M-am gândit că şi eu voi fi descoperit într-o zi în această stare,
cu o jumătate de cap zburat, sau cu burta despicată... Da, ştiu ce vrei
să spui.

A tăcut din nou. L-am auzit oftând, apoi aprinzându-şi o ţigară.

- Încearcă să nu mai gândeşti atâta, a reluat el repezit. Bine? Te
obisnuiesti, din nefericire. Te obişnuieşti cu cele mai cumplite orori, o
să vezi. Mă rog, nu ţi-o doresc. Şi acum, şterge-ţi lacrimile şi întoarce-
te la faţa locului.

- Nu plâng.

- Ai avea tot dreptul. Dar ca să scrii despre emoţiile tale... îţi
reamintesc că nu suntem un cerc de reflectie, ci o agenţie de presă.

- Bine, am înţeles.

- Întoarce-te la faţa locului şi stai până se termină tot. Aşa se face
în meseria noastră. Şi telefonează-mi regulat, bineînţeles. Pot conta pe
tine, Eugenia?

- Da, domnule. Puteţi conta pe mine.

Nu am plâns, deşi a fost cât pe ce când mi-a spus „fetiţo“ pentru a
doua oară. O subită autocompătimire fără legătură cu spectacolul
morţii.

Uciderea lui Armand Călinescu fusese direct orchestrată de Horia
Sima şi de locotenenţii săi, cu toţii refugiaţi la Berlin - deci Ştefan cu
siguranţă nu era străin de toate acestea. Comandoul venise din
Germania, antrenat şi înarmat. Explicaţia era că legionarii se
răzbunaseră în acest fel pentru asasinarea Charismaticului lor şef,
Codreanu, ordonată de Călinescu cu zece luni înainte.

Dar, potrivit domnului Hurtig, care se întreţinuse discret cu câţiva
miniştri şi consilieri ai regelui, răzbunarea legionarilor servise
intereselor Berlinului. Hitler ar fi aflat, se pare, de contactele secrete
dintre occidentali şi Călinescu în vederea incendierii puţurilor de
petrol în dauna Germaniei. Dornic să afirme neutralitatea României şi
să-şi menajeze un viitor ipotetic alături de foştii noştri aliaţi francezi,
Călinescu nu ar fi spus nu la propunerea occidentalilor. Hitler l-ar fi
primit atunci pe Horia Sima şi l-ar fi manipulat abil, lăsându-l să
creadă că îi înţelegea mânia şi oferindu-i protecţie şi logistică pentru
a-l ucide pe imprevizibilul Călinescu.

Numit prim-ministru interimar de către rege, în orele care au urmat
atentatului, generalul Gheorghe Argeşanu a ordonat o represiune fără
precedent împotriva legionarilor. A doua zi după moartea lui Armand
Călinescu, oamenii lui Horia Sima au fost urmăriţi prin toată ţara, în
Bucureşti şi în celelalte oraşe. Consemnul transmis era să fie
împuşcaţi fără nici o formă de judecată, chiar pe locul arestării lor, iar
corpurile să le fie abandonate pe trotuar pentru ca întreaga populaţie
să vadă ce soartă le rezervă naţia „trădătorilor“. Şi aşa a fost: în mai
puţin de două zile, aproape trei sute de legionari au fost executaţi, iar
cadavrele lor au fost lăsate pe străzi, atunci când nu erau agăţate de
felinare cu capul în jos.

„Întoarce-te la faţa locului şi stai până se termină tot“, îmi ceruse
domnul Hurtig. Mă gândeam că trupurile criminalilor vor fi ridicate în
cursul nopţii pentru a fi înhumate - dar au stat acolo cel puţin trei zile,
sub soarele de septembrie, acoperiţi de muşte şi umflându-se ca nişte
baloane pe măsură ce treceau orele, sub efectul putrezirii, scăpând din
când în când gaze oribile, de credeai că-i auzi şuierând şi că-i vezi
mişcând. Nu pot uita sentimentul de groază care m-a cuprins când l-
am văzut deodată răsturnându-se pe cel care rămăsese mult timp
îngenuncheat, sprijinit în chip miraculos de puşca sa. Se umflase şi,
după ce a căzut, s-a rostogolit preţ de câteva secunde interminabile, de
parcă-l buşise râsul, înainte de a rămâne pe o parte.

Perimetrul era în continuare păzit de soldaţi care agăţaseră
deasupra cadavrelor o pancartă mare cu inscripţia: TRĂDĂTORI DE
ŢARĂ, drept pentru care sute de curioşi se înghesuiau să vadă
spectacolul. Cei mai isteţi aduseseră scăunele pe care le închiriau pe
câţiva lei celor care protestau că nu vedeau nimic din cauza
militarilor.

Mă întorceam acasă să dorrn câteva ore când îmi dădea voie
domnul Hurtig, apoi mă intorceam la faţa locului, singura ziaristă
(împreună cu un fotograf al Ministerului de Interne care trecea din
când în când) care fusese autorizată să stea în interiorul perimetrului.
Nu fugi, nu ceda, îmi spuneam, ţine ochii deschişi asupra cumplitei
realităţi româneşti, ascultă ce se spune în jurul tău şi ţine minte, ca să
fii pregătită pentru ce va urma, căci ce-i mai rău abia de-acum va
veni: nici nu suntem încă în război şi deja ne omorâm între noi! În
vreme ce mulţimea făcea scandal ca să fie lăsată să se apropie de
cadavrele în descompunere - Dumnezeule, cum poţi să vrei aşa ceva?
- mă gândeam adesea la Ştefan. Era oare mort în momentul acela sau
tot bine mersi la Berlin, unde se povestea că Horia Sima şi apropiaţii
săi beneficiau de un hotel de lux pus la dispoziţia lor de Hitler?S
Ezitam între furie şi tristeţe, amânând clipa în care aveam să-i sun pe
părinţii mei la Iaşi. Ce durere ar fi trăit dacă Ştefan ar fi fost împuşcat
pe <location type=”street” latitude=47.10028 longitude=27.34438> strada Lăpuşneanu,</location> în faţa casei noastre, pe trotuarul nostru. Ce
durere inconsolabilă. Dar, în acelaşi timp, cunoscându-l pe Ştefan, nu
credeam că acest lucru era posibil. Era foarte calculat - când
legionarii veniseră să-l bată pe Mihail la Universitate, în timpul
cursului Irinei, el supraveghease operaţiunea, dar se ferise să se arate.
În acelaşi mod, îşi trimisese probabil camarazii la moarte, în vreme ce
el preferase să rămână în apartamentul său berlinez.

Mihail, pe care l-am prins scurt la telefon, trăia aceeaşi neliniste
privitoare la „prietenul“ său Eliade. Călinescu însuşi acceptase să-l
„amnistieze“ pe Mircea Eliade (deşi îl trimisese în lagăr pe Nae
Ionescu), dar fără protecţia lui Călinescu - asasinat de tovarăşii lui
Eliade! - viaţa acestuia din urmă atârna de un fir de păr. Nu era el
unul dintre cei mai aprigi teoreticieni ai Legiunii? Dacă legionarii
erau împuşcaţi, de ce ar fi fost cruţată eminenţa lor cenuşie? Nina,
soţia lui Eliade, ceruse ajutorul tuturor prietenilor, se pare,
implorându-i: „Faceţi ceva, nu-i lăsaţi să-l omoare pe Mircea!“ Mihail
fusese singurul care îl vizitase pe Eliade (ceilalţi temându-se să nu fie
ucişi dacă ar fi fost surprinşi împreună cu el în momentul în care ar fi
apărut poliţia) şi se întorsese profund deprimat de la această întâlnire.
„Dialog al surzilor, i se pare legitimă asasinarea lui Călinescu, dar
criminală represiunea ce se abate asupra Legiunii. Singura sa speranţă
rezidă în invadarea României de către Germania. Şi-o doreşte din tot
sufletul şi o spune privindu-mă liniştit în ochi, deşi ştie prea bine că,
dacă acest lucru se va petrece, noi, evreii, vom fi masacraţi aşa cum
sunt astăzi masacraţi evreii din Polonia. Vezi tu, Eugenia, notez tot
ce-mi spune în speranţa că-l voi vedea într-o zi ruşinându-se de
asemenea declaraţii- dacă o să mai fiu cumva în viaţă.“

În fine, m-am hotărât să le telefonez părinţilor mei. Se scursese
mai bine de un an de la plecarea mea din Iaşi şi nu trecuse niciodată o
lună fără să ne auzim la telefon. De obicei, ei îmi dădeau veşti despre
magazin, despre Vii, despre vecini, iar eu evitam să vorbesc despre
Mihail, limitându-mă la Viaţa mea la Bucureşti şi la câteva anecdote
despre colegii rnei de la agenţie, despre bătrânii domni care îşi
petreceau mai tot timpul la telefon cu contactele lor secrete din
ministere şi care nu mi se adresau decât ca să mă trimită să le cumpăr
ţigări sau să-mi ceară să le pregătesc cafeaua.

A răspuns tata.

- A, Jana, tocmai voiam să-ţi telefonez... Ce mai faci, draga
mea?

- Bine, tată. Cum de-ai răspuns tu la telefon?

- Mama ta e în pat.

O tăcere. Am simţit că inima-mi stă în loc.

- S-a întâmplat ceva?

- S-a întâmplat că a venit poliţia şi a întors casa cu fundu-n sus,
din pivniţă până-n pod. Ştii cum e mama. ..

- A venit poliţia...

- Şi atât, nu e motiv de îngrijorare.

- Îl căuta pe Ştefan, nu?
- Hai să evităm să-i pronunţăm numele, te rog, mă tem că
telefonul nostru este ascultat. Îl căutau pe fratele tău, da. Astea fiind
spuse, lucrurile să fie Clare: nu ştim unde se ascunde.

- Dar trăieşte?

- Sperăm din tot sufletul, draga mea.

- Şi chiar nu ştii mai multe?

- Aşa cum am spus şi poliţiei, nu ştim nimic.

- Bine, am înţeles.

- Nu pot să ţi-o dau pe mama ta, dar trebuie să ţi-l dau pe Andrei,
care mă tem că nu are veşti prea bune.

- Cum adică?

- Aşteaptă o clipă, e lângă mine.

Nişte zgomote în fundal, apoi vocea lui Andrei, puţin cam
piţigăiată, semn de emoţie mare.

- Sunt vreo trei zile de Când tot amân să te Chem la telefon...

- Ce s-a întâmplat? Sunt veşti proaste?

- O să te doară, Jana. Prietena ta, Irina, Irina Costinaş. .. s-a
sinucis.

- O, nu! Nu!

Mi-aş fi dorit să nu strig, să nu izbucnesc în lacrimi, dar durerea
mă copleşise.

- Îmi pare tare rău. De cum am aflat m-am gândit mereu la tine,
să ştii. Îmi pare tare rău, Jana.

- Dar cum? Cum?

- Cum am aflat, vrei să spui? La Universitate. A fost afişat un
comunicat pentru a anunţa decesul ei.

- Nu, cum s-a. .. omorât?

- Cu un pistol. La Moscova. Când am văzut anunţul, am cerut s-o
văd pe secretara preşedintelui, care era prietena ei, Maria Cozma. Le
vedeam deseori împreună la cafea. Ea mi-a spus, fiindcă ştie că sunt
fratele tău şi ştie tot ce vă lega.

- E cumplit, Andrei. Cumplit. Scuză-mă, n-o să mai plâng. Stai să
caut o batistă. ..

- Sigur, te aştept... Ştiu că ţineai mult la ea.

- Mai mult de-atât. O iubeam, da, sigur că o iubeam, dar aveam
nevoie să ştiu că exista, că ne gândeam una la cealaltă, că nu eram
singură. Îi datorez tot ce am ajuns. Era pentru mine fiinţa cea mai
luminoasă din lume, cea mai preţioasă.

- Da, îmi amintesc când ai plecat să stai la ea. Ba chiar te-am
invidiat în momentul acela.

- N-o aveam decât pe ea. Ceilalţi sunt atât de mici în comparaţie
cu ea, atât de preocupaţi de treburile lor mărunte. Irina mi-a dat
impulsul de a ieşi în lume - şi să ştii că sunt foarte puţine persoanele
capabile să-ţi insufle această dorinţă.

- Şi, deodată, ea a fost cea care n-a mai avut-o.

- Când s-a aflat de pactul germane-sovietic, acum o lună, m-am
gândit imediat la ea şi am încercat să o sun. Era deja la Moscova, cu
siguranţă, fiindcă nu a răspuns. Mi-am imaginat cât trebuie să fie de
rănită, prăbuşită, apoi mi-am spus că va şti să separe lucrurile:
comunismul nu se rezumă la oportunismul lui Stalin, nu-i aşa?
Comunismul reprezintă o ambiţie pentru lumea de mâine, o filozofie
de viaţă, exigentă şi generoasă, care transcende netrebnicia unui
singur om.

- Şi totuşi, Jana...

- Şi totuşi, ce?

- Să pactizezi cu naziştii, asta nu înseamnă. ..

- Moartea mişcării, asta vrei să spui? Nu, cu siguranţă că nu. Într-
o zi, Stalin va fi ruşinea comuniştilor, iată ce îmi tot repet după acel
trist 23 august. Aş fi vrut să i-o spun Irinei, aş fi vrut ca ea să mă
înţeleagă, să mă creadă.
11

Ce ne pregăteau oare Hitler şi Stalin? Ameninţarea părea să se fi
îndepărtat pentru moment. Primul era ocupat în Polonia, planificându-
şi în acelaşi timp ofensiva în vest, din câte se spunea, în vreme ce al
doilea, care intenţiona să pună mâna pe Finlanda în următoarele zile,
se lovea de o rezistenţă care începea să se transforme intr-un dezastru
pentru Armata Roşie. Reuniţi la Palatul Mogosoaia, la familia
Bibescu, pentru o cină între prieteni, unde am întâlnit-o iar pe Leni şi
alte câteva spirite libere, precum editorul Alexandru Rosetti, care era
pentru Mihail ceea ce fusese Irina pentru mine (însă fără Mircea
Eliade, Camil Petrescu, Marietta Sadova sau Haig Acterian), am
deplâns eşecul ultimului atentat împotriva lui Hitler, din 8 noiembrie,
în berăria din München în care comemora, ca în fiecare an, puciul său
ratat din 1923. Bomba explodase, omorând vreo zece demnitari
nazişti şi rănind alţi şaizeci, dar Hitler părăsise sala cu un sfert de oră
mai devreme! Am ridicat paharele pentru o reuşită viitoare, apoi
pentru soldaţii finlandezi, care nu doar că-l ridiculizau pe Stalin, ci îl
ameninţau chiar direct, căci trecuseră frontiera puternicei Uniuni
Sovietice şi mărşăluiau spre Leningrad.

În vreme ce regele încerca să constituie o Antantă a ţărilor neutre,
trimiţând emisari la Roma, Budapesta şi Sofia (eram bine plasată ca să
urmăresc aceste solii, cu care Palatul se mândrea din plin), viaţa îşi
reintrase în normal la Bucuresti. Speriaţi şi decapitaţi, legionarii
dispăruseră din peisajul urban şi politic, „micii soldaţi“ umblau în
vârful picioarelor, străduindu-se să se facă uitaţi, iar capii se
ascundeau în continuare la Berlin, aşteptând zile mai bune.

Şoferul Bibeştilor ne adusese în miez de noapte înapoi la
Bucureşti, cu Leni, Mihail şi cu mine înghesuiţi pe bancheta din spate,
în vreme ce Rosetti stătea în faţă. Odată ce l-am lăsat pe trotuarul
casei sale, se punea problema care din noi două avea să doarmă cu
Mihail (mă rog, eu mi-o puneam). Remarcasem imediat emoţia lui
Mihail când Leni apăruse în somptuosul salon otoman de la
Mogosoaia. Venise singură, semn că relaţia ei cu poetul se terminase
probabil, iar chipul i s-a luminat când ne-a zărit. Mâna lui Mihail a
tremurat în clipa în care şi-a pus paharul pe masă pentru a se ridica şi
a o saluta - cât despre mine, ar fi trebuit să fiu furioasă din cauza
tulburării pe care ne-o producea, dar, în loc de asta, revederea ei mi-a
produs un fel de ameţeală dulce. Invidiam, şi continui să invidiez,
incredibila ei libertate, lipsa ei totală de scrupule sau de calcule -îşi ia
ce doreşte în momentul în care o doreşte, apoi, când s-a plictisit sau
nu-i mai este foame, trece la altceva. Pentru mine, care sunt atât de
fidelă în relaţiile mele, atât de loială, şi era să scriu „atât de
sârguincioasă“ (e limpede că nu te vindeci niciodată de a fi fiica unor
mici negustori), Leni era totodată un obiect de admiraţie şi de iubire
(rni se pare că iritarea a apărut mai târziu). Faptul că se interesează de
mine, că ţine la mine, mă emoţionează profund, cu siguranţă mult mai
mult decât îşi imaginează, iar eu, în schimb, ţin la ea pentru că ştiu că
nu-mi vrea răul, că nu se gândeşte decât la binele meu, chiar dacă
dorinţele ei pot uneori să se suprapună cu ale mele. Toată seara
căutase privirea lui Mihail şi, în maşină, îi luase mâna într-a ei. Voia
să se culce cu el, era evident, iar el, bineînţeles, nu-şi dorea nimic mai
mult. Mereu, până la moarte, Mihail şi-a dorit să se culce cu Leni.

- Coborâm toţi trei la mine? a propus ea. Eşti de acord, drăguţa
mea?

Da, în acel moment nu-mi păsa câtuşi de puţin dacă se culcau
împreună, cu condiţia să mă ţină cu ei, să nu mă abandoneze singură
în cămăruţa mea.

Era prima dată când mergeam la Leni, în acea casă care avea să
dispară la bombardamentele din 1944. Ne-a pus Mozart, ne-a servit un
pahar, apoi încă unul, iar o oră mai târziu fumam toţi trei, întinşi pe
covor, beţi turtă. O revăd luându-l pe Mihail de mână şi ducându-l
spre camera ei, probabil, dar, când m-am trezit, eu eram cu el în pat,
cu capul lui adorat adormit lângă al meu. Şi tot ea râdea de figurile
noastre aiurite la micul dejun. Ea se trezise de mult, se fardase, îşi
rujase buzele, trupul ei splendid fiind strâns într-o rochie-furou de
culoarea chihlimbarului a creatorului parizian Jean Patou. Ne-a servit
cafeaua, înainte de a mă săruta încă o dată.

- Ceea ce face frumuseţea Eugeniei, a spus ea întorcându-se spre
Mihail, e tocmai faptul că nu e conştientă de ea!

El zâmbea vag, în mod evident cu gândurile în altă parte (la cartea
lui, desigur), iar eu aş fi vrut să protestez, să spun cât de urâtă mă
simţeam pe lângă Leni, cu sufletul meu întunecat, veşnic străbătut de
gânduri rele. Leni are un suflet frumos, un suflet de artist, iată, dar eu
nu, eu sunt la fel ca părinţii mei, cu nasul în casa de marcat, calculând
mereu ce-mi rămâne odată ce am dat deoparte cât am cheltuit. Aş fi
vrut să protestez, doar că m-am bâlbâit, m-am încurcat, am roşit şi, în
cele din urmă, Leni a venit iar să mă sărute uşor.

- Şşşt! Taci din gură! Eşti o comoară, iar dobitocul ăsta nu ştie că
are o comoară în patul lui!

Oare chiar am trăit această scenă, sau o inventez acum? Vine
îndată toamna (de fapt, plouă peste Bucureşti), scriu de trei sau patru
luni, încăpăţânându-mă să găsesc cuvintele care să reînvie anii
petrecuţi lângă Mihail şi ciudata „pereche“ în trei pe care-o alcătuiam:
eu visam la el, el visa la Leni, ea visa la un bărbat capabil să-i
epuizeze nesecata dorinţă de seducţie. Uneori scriu ce-mi vine, fără
nici o preocupare pentru adevăr, iar ceea ce-mi vine în minte mă face
adesea să-mi dea lacrimile (pe care mi le inghit imediat), semn că mă
aflu, cu siguranţă, mai aproape de adevăr decât atunci când încerc să-
mi recompun amintirile. Ne ţineam unul de altul, da, iubirea noastră
era pornită să dureze o mie de ani, pentru că fiecare aştepta de la
celălalt o implinire pe care nu i-o putea oferi. Peste o mie de ani, eu
voi continua să sper că Mihail mă va privi aşa cum o privea pe Leni
(deci tot voi alerga după el), pe când Mihail va continua să spere că va
fi eroul lui Leni, el, ale cărui erecţii erau atât de fragile (deci tot va
alerga după ea), în vreme ce Leni va continua să adune amanţii
(aducându-l la disperare pe Mihail, cufundându-l cu fiecare zi mai
mult în neputinţa sa, Mihail care, la rândul său, mă aducea la
disperare, cufundându-mă cu fiecare zi mai mult în evidenţa că nu voi
fi niciodată femeia pe care visa să o satisfacă).

„Sunt comoara ta şi tu nu ştii.“ Probabil că Leni chiar a spus-o,
căci îmi plăcea să-i repet asta lui Mihail pentru a-i vedea stânjeneala.

- Te rog, Eugenia, te rog.
- Ce mă rogi?

- Să nu mai insişti cu inconstanţa mea. Nu sunt demn de a fi
iubit, dar îţi sunt recunoscător că mă iubeşti totuşi.

- Mai mult decât orice, Mihail, nu „totuşi“.

Clătina din cap zâmbind.

- Nu merit, nu sunt decât un biet ratat care profită de orbirea ta.

- Măcar de-ai profita un pic mai mult! Sunt cel puţin zece zile de
când n-am mai făcut dragoste - mă rog, dacă nu m-am înşelat în
calculele mele, în calculele mele meschine.

Atunci nu putea decât să se scoale de la birou şi să mă ia în braţe,
sau să se prefacă a nu fi auzit.

Eram în ianuarie 1940 şi tocmai primise o scrisoare de la fratele
său Poldy, care îl anunţa că îşi terminase instrucţia şi se alăturase
regimentului său aflat în Ardennes.

- Dă, Doamne, să nu fie ucis! Ştii, astă-noapte am început să-i
scriu ca să-l implor să se întoarcă viu din acest război. Este medic,
curajos, sclipitor şi generos, datoria lui e să-mi răscumpere viaţa
mizerabilă în faţa părinţilor mei. Asta îi cer. Dispariţia mea nu ar fi
nici o pierdere, ba chiar îndrăznesc să spun că ar fi o uşurare pentru
toată lumea, inclusiv pentru mine, bineînţeles, dar părinţii noştri nu şi-
ar reveni niciodată dacă Poldy ar muri, el, primul născut, cel în care
au investit atât de mult.

Mihail era pe atunci blocat de romanul său, acel Accident- bine
numit, fără îndoială - început exact cu trei ani înainte. Faptul că
această carte îi rezista, făcând din el un „scriitor ratat“, îl măcina mai
adânc decât toate celelalte ameninţări. Veştile care soseau din Polonia
privitoare la soarta evreilor depăşeau în monstruozitate tot ceea ce ne
imaginaserăm, or naziştii erau la graniţa noastră, gata să o calce
oricând. Ce putea să se întâmple cu evreii din România? Mihail nu-şi
făcea nici o iluzie - „Ne vor asasina, Eugenia, aşa cum îi asasinează
pe cei din Polonia“ -, dar ai fi zis că pentru el nu era mare lucru să fie
ucis de nazişti faţă de anihilarea pe care i-o prezicea nereuşita
romanului său. Şi puteam înţelege acest lucru: nu depindea de el dacă
avea să fie ucis pentru că era evreu, dar era singurul responsabil de a
se fi pus în situaţia de a fi zdrobit de propriul eşec. Cele două morţi nu
aveau aceeaşi valoare: prima nu implica nici o judecată asupra lui
însuşi, nici o culpabilitate, şi, de altfel, era o dispariţie colectivă, în
vreme ce a doua ar fi fost epilogul unei lungi prăbuşiri intime prin
veştejirea a ceea ce ar fi dorit pentru el, ce-ar fi dorit mai presus de
orice, şi care îl lăsa pustiit şi ruşinat totodată.

Moartea plana deasupra Europei, tăcută, suspendată de următoarea
mişcare a Berlinului, iar Mihail vorbea numai despre scrisul său.

În cuvinte aproape fidel retranscrise în Jurnalul său:

Vreau să scriu şi vreau să termin. Despre rest, să aibă grijă bunul
Dumnezeu.

Totul e fals, greoi, neadevărat. Uneori Văd lucrurile, le simt, le aud
- dar fraza nu mă ajută. Cade plumburie, decolorată, indiferentă.

Toată dimineaţa am pierdut-o scriind şi ştergând. Nu m-am ales
nici cu un rând care ar fi putut fi reţinut. Mă consolam cu gândul că
mă voi ratrapa după-masă. (Aşa s-a întâmplat şi ieri.) Dar acum simt
că e inutil. Sunt intr-adevăr la un punct mort. De ce să mă
împotrivesc? La ce bun să insist?

E inutil să mă otrăvesc cu cafele şi ţigări, e inutil să mă ameţesc cu
muzică, [...] e inutil să-mi impun insomnii, cu titlu de pedeapsă -
totul e inutil: nu merge, nu vrea să meargă.

Totul e limpede, totul e precizat, totul ar trebui să fie simplu: dar
condeiul meu a înţepenit. Dacă nu mi-ar fi ruşine de Rosetti şi de
oamenii de la tipografie, aş renunţa complet. Mi-e dat să am cu cartea
asta, până în ultimul moment, toate disperările.

Fac şi eu responsabil pe cine pot. Mă exasperează de exemplu
floarea de cyclamen, pe care o am de două săptămâni, şi care mi se
pare că îmi poartă ghinion, fiindcă de când mi-a intrat în casă nu mai
pot să lucrez.

În seara aceea luasem cyclamenul, al nu ştiu câtelea cadou al
Marysei Nenişor, şi ieşisem să-l arunc într-una din lăzile de gunoi de
la blocul lui. Maryse, al cărei soţ, Gheorghe, era critic de teatru la
revista Rampa, îi făcuse o curte asiduă lui Mihail în momentul
montării Jocului de-a vacanţa la Teatrul Comoedia. Apoi, constatând
că nu răspunde avansurilor ei (el alerga după Leni, care avea un nou
amant, în vreme ce eu alergam după el), îi scrisese o scrisoare -
extravagantă şi superbă - pe care o descopăr recopiată în Jurnalul
său:

Nu ştii cât am suferit pentru d-ta. Voiam să mă culc neapărat cu d-
ta. Mă obsedai. O săptămână a fost un adevărat chin - dar ştii? chiar
fizic. Ţii minte când am venit să te iau de la Rampa şi am plecat
împreună în maşină? În ziua aceea eram decisă să-ţi vorbesc deschis,
fiindcă vedeam că altfel nu înţelegi, sau refuzi să înţelegi. Mă
hotărâsem să iau asupră-mi cele mai penibile detalii. Să găsesc odaia
unde să ne întâlnim, să te aduc acolo, să pregătesc, în sfârşit, totul...
Dar tocmai în ziua aceea te durea... măseaua. Dacă nu te-ar fi durut,
aş fi fost sigur a d-tale. N-aş fi ezitat să-ţi vorbesc - şi d-ta n-ai fi
putut refuza. Nici un bărbat nu refuză.

În primele zile - ţii minte, după prima seară când am fost la
„Zissu“ - mă hotărâsem să Vin într-o zi la d-ta, să mă dezbrac, să mă
culc în pat şi să te aştept. M-ai fi găsit acolo şi n-ai fi avut încotro. Dar
între timp mi-ai dat Femei şi am văzut că nici măcar aşa n-aş fi făcut
decât să repet un episod din trecut. Mi s-a făcut silă de mine şi am
renunţat, mai ales că ai fi crezut că o copiez pe eroina d-tale.

Pe urmă, la „Corso“, când am prânzit împreună. Eu venisem să-ţi
spun tot şi să-ţi cer tot, iar d-ta mi-ai cerut voie să-ţi continui un
articol. N-am avut niciodată nici o rezervă, dar n-ai vrut să pricepi.

Îţi spun asta acum, pentru că mi se pare că a trecut. Nu mai e
actual. Am dorit-o prea mult pentru ca acum să-mi mai facă plăcere.
Îţi spun că eram nebună. Faţă de Gheorghe, faţă de mama lui
Gheorghe nu vorbeam decât de d-ta. Ce am putut să sufăr! . ..

Cum? Crezi că nu l-aş fi înşelat pe Gheorghe? Crezi că nu-l înşel?
Ba da, îl înşel, cu unul, cu altul, destul de rar, dar când îmi place
cineva - ce vrei să fac? Mi se pare că ar fi stupid să-mi refuz asta. Eu
îl iubesc, dar cred că nu are nimic de-a face. Şi o singură dată la
Constanţa, când am rămas trei zile singură cu un tip care îmi făcea
curte şi care de altfel îmi plăcea foarte mult, am rezistat - nu ştiu de
ce, din încăpăţânare ori prostie -, lucru de care nici azi nu sunt
consolată.

După această decepţie, îi trimitea regulat lui Mihail mici acuarele
făcute de ea, cutiuţe muzicale (pe care el le stivuia în baie) sau flori. Îl
scăpasem deci de cyclamen şi se poate spune că această plantă cu
parfum ameţitor, cu frunze cărnoase şi invazive (Maryse Nenişor în
versiune vegetală) a fost mai mult decât un ţap ispăşitor, pentru că în
săptămânile care au urmat el şi-a regăsit inspiraţia şi a terminat în
sfârşit Accidentul.

(Îmi dau seama acum că dacă mi-ar fi oferit Femei la primelenoastre întâlniri, poate că aş fi reacţionat şi eu ca Maryse, ruşinându-
mă că alerg după el la fel ca toate acele mici parizience pe care le
evocă în acest text - scris în timpul unei şederi îndelungate în Franţa,
la începutul anilor 1930 - şi care i se strecurau în pat fără să aştepte să
fie invitate.)

Accidentul a ieşit în librării la începutul lui martie 1940. Îmi
amintesc bucuria modestă, şi totuşi plină de speranţă, a lui Mihail în
seara în care mi-a oferit un exemplar. Editorul şi prietenul său,
Alexandru Rosetti, a fost surprinzător de discret în legătură cu acest
roman, el care nu mai contenea cu elogiile la adresa celor precedente,
De douã mii de ani... mai ales, din Câte se pare, astfel încât Mihail
aştepta cu nelinişte comentariile criticilor şi ale prietenilor săi.

Benjamin, fratele său mai mic, a fost primul care i-a telefonat. A
fost sedus de personajul Ann, senzuală, duplicitară şi frivolă, şi
impresionat de rătăcirea disperată a lui Paul în căutarea ei. În schimb,
nu a fost convins de personajul Nora, consolatoarea. De ce să fi
introdus această incarnare a raţiunii în dragoste, când forţa romanului
stă tocmai în nebunia dorinţei care îi înflăcărează pe Ann şi Paul,
făcându-i să se sfâşie? De teama unui sfârşit tragic? Pentru a nu-l
răscoli pe cititor? În ceea ce-l privea pe Benjamin, ar fi preferat un
sfârşit tragic.

Ascultasem discuţia dintre cei doi fraţi, împărtăşeam punctul de
vedere al lui Benjamin şi în acelaşi timp sufeream pentru Mihail care
încerca să se justifice - abia ascultându-l în noaptea aceea (era trecut
de miezul nopţii când a sunat telefonul) am înţeles deodată de ce
Mihail se chinuise atât de mult cu finalul: în fond, nici el nu credea
într-un deznodământ fericit în braţele Norei, însă, prizonier în
povestea sa, a trebuit să scrie acest epilog de poveşti cu zâne,
apostrofându-se singur („Totul e fals, greoi“, „Nu merge, nu vrea să
meargă“ etc.)

- Benu, îţi amintesc că Nora apare chiar din primele pagini ale
cărţii, ea este accidentul, sau mai curând accidentata.

- Şi ce dacă? Romanul începe cu adevărat în al doilea capitol,
când Paul, complet rătăcit, epuizat, umblă prin baruri toată noaptea,
căutând-o pe Ann.

- Romanul s-a născut din ideea accidentului. Mi-am imaginat mai
întâi accidentul din care avea să apară Nora, înainte de a-l face să intre
pe Paul, pe urmele lui Ann.

- Vrei să spui că ţi-ai imaginat personajul consolator înainte de a
le crea pe cele suferinde.

- Da, în ordinea asta mi-au apărut lucrurile.

- Ai îmbrăcat cruzimea lui Ann şi durerea lui Paul, i-ai purtat pe
unul şi pe celălalt preţ de aproape trei sute de pagini, pentru că o
inventaseşi pe Nora ca să te aline. Ţi-ai spus că datorită Norei aveaţi
să rezistaţi, Paul şi cu tine. Că o să fie greu, insuportabil, până la a te
face să-ţi doreşti să te arunci sub roţile unei maşini, dar că prezenţa
Norei o să te ferească de ce e mai rău?

- Se poate interpreta şi aşa, fără îndoială. Nu ştiu...

- Atunci, fiindcă ne-am angajat în discuţia asta, Mihail, o să-mi
duc gândul până la capăt: Nora este o complice pe care ţi-ai dat-o
pentru a te lansa în povestea ta şi a nu cădea pe drum, dar cred că
romanul ar fi câştigat în forţă dacă, odată terminat, l-ai fi scăpat de
Nora. Am fi rămas pe firul sfâşierii dintre Ann şi Paul, cu riscul unui
final tragic.

- Crezi? O, Doamne, Benu, dacă ai dreptate, e cumplit!

Mihail îşi căuta ţigările, a părut dintr-odată foarte nervos, iar Benu
i-a ghicit bineînţeles tulburarea.

- Dacă Rosetti nu ţi-a spus nimic, probabil că mă înşel, a reluat
el. Iartă-mă, îmi pare rău că am fost atât de... radical. La urrna urmei,
eu nu sunt decât un cititor, un cititor mediocru pe deasupra, te rog, nu
ţine seama de ce ţi-am spus.

Însă Benu văzuse corect (şi eu la fel) căci, cu excepţia lui Mircea
Eliade, care s-a încurcat în complimente (comentariu deziluzionat al
lui Mihail: „Bietul Mircea, are atâtea lucruri de ispăşit, încât a ajuns
să spună te miri ce...“), toate reacţiile în urma lecturii au exprimat
aceeaşi perplexitate: de ce Mihail, pe care toţi îl ştiau pesimist, ca
jupuit de viu în problema cuplului, se lansase în această misiune de
salvare prin intermediul Norei? Fiecare nou articol, fiecare
comentariu îl atingea profund pe Mihail şi analizam neîncetat părerile
unuia sau altuia.

Iată ce hrănea discuţiile noastre în timpul acestor luni de martie şi
aprilie 1940, uitând de război în inconştienţa noastră. De douã mii de
ani... fusese un imens succes, impulsionat de critică (şi, paradoxal, de
prefaţa nimicitoare a lui Nae Ionescu) - Accidentul însă nu a stat mai
mult de două-trei luni în librării. E drept că ar fi fost greu să
stârnească o mare curiozitate acel triunghi amoros, acea dramă
intimistă, când, la mijloc de aprilie, Hitler a revenit brutal în atenţia
noastră atacând Danemarca (care a fost ocupată în douăzeci şi patru
de ore) şi Norvegia. Cartea venea în cel mai rău moment posibil, fără
îndoială îşi ratase clipa, tergiversând prea mult.

După atâtea luni de acalmie, ne aducem aminte că e război -
notează Mihail în Jurnalul său, la data de 10 aprilie 1940 - că
oricând, oriunde poate din nou izbucni şi că Viaţa pe care o ducem
este o întâmplare, un accident, o coincidenţă, dar nimic mai mult.
Diseară, mâine, poţi pierde totul: casă, familie, viaţă.

O lună mai târziu, pe 10 mai, în zori, Hitler îşi lansa marea
ofensivă pe frontul de vest. Wehrmachtul trecea graniţele Olandei şi
Belgiei înainte de a înghiţi şi Luxemburgul şi de a pătrunde în Franţa
prin Ardennes. Uitate au fost cărţile, spectacolele, concertele: în
câteva ore, străzile vesele ale Bucureştiului s-au golit. Toată lumea s-a
întors acasă pentru a asculta ştirile la radio. Austria a fost anexată,
Cehoslovacia şi Polonia au fost ocupate, Danemarca tocmai căzuse şi
ea, dar oare Franţa şi Anglia nu aveau să-i dea o lecţie lui Hitler, ca
să-i arate că Europa nu e la cheremul său? În ciuda micilor
aranjamente ale regelui cu Berlinul (îndeosebi în legătură cu
aprovizionarea cu petrol şi grâne a Germaniei), pentru Franţa bătea
inima multor români, pentru Franţa lui Clemenceau şi a generalului
Berthelot, ţara puternică şi generoasă care a ştiut să asocieze România
măreţei ei victorii din 1918.

Ne spuneam că Franţa, care intrase oficial în război cu opt luni
înainte, a avut tot timpul să se pregătească şi că orgolioasa Germanie
avea să s-o încaseze la fundul gol. Ne spuneam că Anglia, şi ea pe
picior de război din septembrie, sprijinea trupele franceze comandate
de un erou din 1914~1918, generalul Gamelin, strateg recunoscut, se
pare, în toate statele-majore, inclusiv în cel al generalului Keitel (dixit
domnul Golescu, specialist militar la Agenţia Rador, el însuşi căpitan
de cavalerie în rezervă).

Eram plini de speranţă. Mă văd încă întorcându-mă de la agenţie
pe 10 mai seara, grăbindu-mă spre Mihail pe trotuarele pustii, în
vreme ce de la toate ferestrele deschise spre aerul primăvăratic se
înălţa o cacofonie radiofonică. Oamenii treceau de la Radio Berlin la
Radio Paris, de la Londra la Bucureşti, de la Budapesta la Belgrad,
însetaţi de informaţii, pândind semnele unei prime înfrângeri
germane.

Mihail stătea şi el la fereastră în seara aceea, cu o ţigară între buze,
un pahar de vin într-o mână şi îmi zâmbea. „E fericit, m-am gândit, şi
când e fericit e încă şi mai ferrnecător - ce păcat că nu am un aparat
să-l fotografiez“

- Îţi dai seama, Eugenia, ce se decide chiar în clipa în care
vorbim? Poate că e sfârşitul obscurantismului totalitar, al dictaturii şi
al urii, şi al prostiei... Dacă Franţa învinge Germania, va fi
miraculoasa întoarcere la Epoca Luminilor în Europa.

-Îmi dau seama, da. Să bem pentru victoria Franţei!

Dar dezamăgirea a fost uriaşă. Opt zile mai târziu, Wehrrnachtul
forţa liniile fortificate franceze şi mărşăluia spre Paris. Am aflat că
locuitorii capitalei începuseră să fugă. Weygard a fost chemat de
urgenţă pentru a-i succede lui Gamelin, iar preşedintele Consiliului,
Paul Reynaud, şi-a ascuns cu greu pesimismul: „Situaţia este foarte
gravă, dar nu disperată.“

Churchill, chemat să-i urmeze lui Chamberlain, a spus-o fără
ocolişuri: „Mă întrebaţi care este politica noastră? E să intrăm în luptă
pe pământ, pe mare şi în aer, cu toată puterea şi forţa pe care ni le
poate da Dumnezeu; să intrăm în luptă împotriva unei monstruoase
tiranii, nemaivăzută în analele sumbre şi dezolante ale crimei. Iată
politica noastră.“

Pe 14 iunie, nemţii au intrat în Paris.

Pe 16, maresalul Pétain a preluat conducerea guvernului francez.

Pe 22, Franţa mareşalului a capitulat.

Pe 23, Hitler a pozat pe esplanada Trocadero, înconjurat de
douăzeci de ofiţeri ai Wehrmachtului.

Totul e ca moartea unei fiinţe scumpe - scrie Mihail în Jurnalul
său. - Nu înţelegi cum s-a întâmplat, nu crezi că s-a întâmplat. Mintea
e oprită în loc, inima nu mai simte nimic.

De câteva ori m-au podidit lacrimile. Aş vrea să pot plânge.
Radio Paris, de la Londra la Bucureşti, de la Budapesta la Belgrad,
însetaţi de informaţii, pândind semnele unei prime înfrângeri
germane.

Mihail stătea şi el la fereastră în seara aceea, cu o ţigară între buze,
un pahar de vin într-o mână şi îmi zâmbea. „E fericit, m-am gândit, şi
când e fericit e încă şi mai ferrnecător - ce păcat că nu am un aparat
să-l fotografiez“

- Îţi dai seama, Eugenia, ce se decide chiar în clipa în care
vorbim? Poate că e sfârşitul obscurantismului totalitar, al dictaturii şi
al urii, şi al prostiei... Dacă Franţa învinge Germania, va fi
miraculoasa întoarcere la Epoca Luminilor în Europa.

-Îmi dau seama, da. Să bem pentru victoria Franţei!

Dar dezamăgirea a fost uriaşă. Opt zile mai târziu, Wehrrnachtul
forţa liniile fortificate franceze şi mărşăluia spre Paris. Am aflat că
locuitorii capitalei începuseră să fugă. Weygard a fost chemat de
urgenţă pentru a-i succede lui Gamelin, iar preşedintele Consiliului,
Paul Reynaud, şi-a ascuns cu greu pesimismul: „Situaţia este foarte
gravă, dar nu disperată.“

Churchill, chemat să-i urmeze lui Chamberlain, a spus-o fără
ocolişuri: „Mă întrebaţi care este politica noastră? E să intrăm în luptă
pe pământ, pe mare şi în aer, cu toată puterea şi forţa pe care ni le
poate da Dumnezeu; să intrăm în luptă împotriva unei monstruoase
tiranii, nemaivăzută în analele sumbre şi dezolante ale crimei. Iată
politica noastră.“

Pe 14 iunie, nemţii au intrat în Paris.

Pe 16, maresalul Pétain a preluat conducerea guvernului francez.

Pe 22, Franţa mareşalului a capitulat.

Pe 23, Hitler a pozat pe esplanada Trocadero, înconjurat de
douăzeci de ofiţeri ai Wehrmachtului.

Totul e ca moartea unei fiinţe scumpe - scrie Mihail în Jurnalul
său. - Nu înţelegi cum s-a întâmplat, nu crezi că s-a întâmplat. Mintea
e oprită în loc, inima nu mai simte nimic.

De câteva ori m-au podidit lacrimile. Aş vrea să pot plânge.
Goethe... Îţi aminteşti cât de dispreţuitor era faţă de poeţi înainte, mă
rog, faţă de artişti în general? M-a întrebat chiar şi despre tine...

- Şi ce i-ai spus?

- Că eşti ziaristă. Nu i-am vorbit de Mihail. Şi el e îndrăgostit, are
o relaţie cu o nemţoaică care are doi copii şi al cărei soţ e pe front.

- E poate ceea ce-l face mai uman.

- Nu ştiu. Zice că, dacă ar avea timp, i-ar plăcea să scrie poezie,
ca mine, sau să picteze. Cred că e foarte impresionat de interesul pe
care îl manifestă naziştii faţă de cultură, faţă de expresia artistică.
Gobbels le-a vorbit despre pasiunea sa pentru pictură şi au putut
Vizita, datorită lui, atelierele lui Adolf Ziegler şi Arno Brecker,
sculptorul.

- Bun, dar de ce s-a întors?

- A, asta... nu ştiu. Pleacă mâine şi când tata l-a întrebat unde, a
făcut semn că nu poate răspunde.

A răspuns domnul Hurtig în locul lui, a doua zi. Când îi duceam
cafeaua, am strecurat pe un ton neutru:

- Se spune că unii fruntaşi legionari s-ar fi întors. ..

- Confirm această informaţie, Eugenia.

- Şi nu riscă nimic? Nu vor fi arestaţi şi judecaţi pentru
asasinarea lui Călinescu?

- Nu mai spune nimănui, e confidenţial încă, dar regele se
pregăteşte să-i amnistieze.

- Poftim?

- Să-i amnistieze, da, oricât de curios ne-ar putea părea. Pot chiar
să-ţi spun că, încă din luna aprilie, regele şi Sima au schimbat mesaje.
Sub pecetea secretului, desigur. Dar cu binecuvântarea Berlinului.

- Nu-mi Vine să cred... Moartea lui Călinescu a fost ieri şi regele
deja iartă?

- Eşti tânără, Eugenia. Ştii ce spunea Talleyrand? „În politică, nu
există convingeri, există doar circumstanţe.“ Reţine aceste vorbe ale
unui ilustru diplomat, vorbe pe care le amintesc celor care se mai miră
încă de pactul germane-sovietic, o să te scutească de multe indignări.
Dar ia zi, fetiţo, nu mi-ai pus zahăr...

Habar n-aveam de Talleyrand, dar cinismul vorbelor sale îmi
străpunsese inima, amintindu-mi de dispariţia Irinei. Îşi luase viaţa
pentru convingerile ei, în vreme ce toţi acei şefi de state care
pretindeau că incarnează idealuri îşi băteau joc de naivitatea
popoarelor gata să se sacrifice pentru un Viitor mai solidar, mai
echitabil şi mai fericit. Să mă scutească de indignări? Nici vorbă! Îmi
venea să plâng, să urlu.

În data de 18 iunie a catastrofalului an 1940, pe când Franţa
mareşalului Pétain capitula, eu mă aflam în faţa porţilor Palatului.
Domnul Hurtig primise „un pont de primă mână“, potrivit căruia
regele avea să primească o delegaţie de legionari şi fusesem trimisă să
aflu mai multe.

Deodată, porţile s-au deschis pentru a lăsa să intre două
Mercedesuri negre, cu plăcuţe de înmatriculare nemţeşti. Din cel de-al
doilea a coborât Horia Sima, şi încă o dată m-am întrebat cum era
posibil ca un orn atât de plin de ură, atât de demn de dispreţ, să aibă o
asemenea o graţie - puritatea trăsăturilor unui Eminescu, unui
Rimbaud... Fascinată de chipul său, nu am dat atenţie celorlalţi
ocupanţi ai maşinilor, când deodată l-am recunoscut pe bărbatul scund
şi lat în umeri care se ridica spre urechea lui Horia Sima ca să-i
şoptească ceva: fratele meu! Fratele meu, Ştefan! Inirna a început să-
mi bată cu asemenea violenţă, încât a trebuit să mă îndepărtez pentru
a-mi trage sufletul sub o arcadă de pe Calea Victoriei.

Aş fi vrut să am un telefon la dispoziţie ca să vorbesc imediat cu
Andrei. Ştefan - primit de rege, Ştefan - în delegaţia lui Horia
Sima... îţi dai seama, Andrei? Uluită, pe moment plină de respect şi
admiraţie, biată prostuţă ce eram, înainte ca luciditatea să-mi revină
şi, odată cu ea, conştiinţa grozăviei a ceea ce tocmai văzusem. Fratele
nostru devenise aşadar unul dintre cei mai importanţi conducători ai
Gărzii de Fier, această mişcare criminală, inspirată din nazism. După
prima ameţeală, mi s-a făcut greaţă. Îmi imaginam privirea lui Mihail
când o să afle... „Să facem rost de pistoale şi să tragem asupra lor“ -
EI erau aceia. Şi regele îi primea la Palat. În ce fundătură intrase de
ajunsese acolo? Să-i primească pe aceşti criminali, ucigasi de evrei,
asasinii prim-ministrului său -la nouă luni după drama care tulburase
întreaga ţară!

Clătinându-mă pe picioare, m-am întors la porţile Palatului şi rn-
am agăţat şi eu de ele, anonimă în mulţimea care îşi făcea veacul pe
acolo. Trebuia să asist la ieşirea delegaţiei, să încerc să-l identific pe
fiecare dintre participanţi, să raportez cât durase audienţa, să încerc să
aflu ce se discutase etc. Şi, în aşteptare, îmi închipuiam cum avea să
se desfăşoare conversaţia mea cu domnul Hurtig: „Horia Sima era
însoţit de un bărbat pe nume Ştefan Rădulescu. - Rădulescu... La fel
ca tine, Eugenia? - Da, e fratele meu.“ Stupoarea lui Alexandru
Hurtig! Nu, voi pretinde că nu am recunoscut pe nimeni în afara lui
Sima. Iar când numele nostru va apărea în ziare, voi nega orice
legătură cu Ştefan. Voi nega, atâta tot. Din fericire, Rădulescu e un
nume de familie destul de răspândit.

Delegaţia a ieşit după o oră şi zece minute, iar Sima nu a făcut nici
o declaraţie. Chiar înainte de a se urca pe bancheta din spate a
Mercedesului, Ştefan s-a întors spre porţi, ca pentru a-i saluta pe gură-
cască, şi privirile ni s-au întâlnit o fractiune de secundă. Mă văzuse?
Dacă da, nu a lăsat să se ghicească nimic.

Oare ce se negociase în biroul regelui? Potrivit contactelor
domnului Hurtig, cele două părţi obţinuseră ce-şi doreau. Şi ce
doreau? Răbdare, aveam să aflăm în zilele următoare.

Un colţ de văl a fost ridicat pe 20 iunie, la două zile după acea
întrevedere, odată cu publicarea unui decret regal prin care erau
amnistiaţi toţi legionarii. Prizonierii au fost eliberaţi de îndată, iar cei
care se refugiaseră în Germania au fost autorizaţi să se întoarcă în
ţară. În fapt, erau deja mai multe săptămâni de când regele le dădea
gardiştilor semnale de deschidere. În martie, îl eliberase pe Nae
Ionescu, care rnurise acasă câteva zile mai târziu (pentru prima dată îl
văzusem pe Mihail plângând în hohote - în ciuda răului pe care i-l
făcuse Nae, îl iubea pe acel om). La începutul lui aprilie, Mircea
Eliade fusese numit ataşat cultural la Londra. Mircea trecuse astfel,
prin decret regal, de la statutul de animal hăituit la cel de diplomat. Şi,
cercetând mai atent, am constatat împreună cu colegii mei de la
agenţie că între aprilie şi mai zeci de legionari fuseseră eliberaţi
prematur în cea mai mare discreţie.

La opt zile după amnistie, pe 28 iunie, s-a ridicat întregul văl de pe
o crâncenă realitate: solicitat de rege, Horia Sima acceptase să intre la
guvernare. În acest mod, suveranul îl numea ministru pe omul care
orchestrase asasinarea prim-ministrului său cu nouă luni mai devreme.
Prin această decizie, reabilita o mişcare fascistă şi criminală. Oare îşi
dădea seama în ce măsură acest reviriment era insultător pentru
poporul său şi absolut imoral?

Discuţiile de la agenţie erau foarte animate. Domnul Hurtig
considera că regele era silit să se plieze pe faimoasele „circumstanţe“
invocate de Talleyrand, că acţiona sub constrângere, cumva împotriva
convingerilor sale. Dar care erau aceste „circumstanţe“? Le
cunoşteam prea bine: prăbuşirea, rând pe rând, a tuturor democraţiilor
europene. Pe măsura victoriilor Wehrrnachtului, Carol al II-lea a
trebuit să-i dea tot mai multe garanţii lui Hitler. După invadarea
Poloniei, oferise Germaniei jumătate din petrolul nostru. După cea a
Danemarcei, acceptase să revadă în favoarea Germaniei tratatul
petrolier şi oferise, în plus, o mare parte din producţia noastră
cerealieră. După capitularea Franţei, considerând că România se afla
în mare pericol, a luat de această dată decizia de „a alinia politica ţării
la cea a Germaniei“. Mai mult nu se putea face. În acest cadru, pe 4
iulie, el îşi remaniase guvernul şi îl numise prim-ministru pe un om
înfeudat Berlinului, Ion Gigurtu, patron al minelor, fost ministru de
Externe, cu misiunea de a strânge legăturile cu Germania pentru ca
România să nu sfârşească precum Polonia sau Franţa.

Intrarea lui Sima în guvernul lui Ion Gigurtu trebuia privită în
acest context de aliniere a politicii noastre cu cea a Berlinului.

Şi totuşi, oferindu-le vecinilor noştri spectacolul slăbiciunii sale
extreme, regele trebuia să se aştepte la ce era mai rău, şi răul a
survenit într-adevăr în timpul acelei veri a anului 1940, care avea să
fie ultima din domnia sa -înaintea alunecării României în fascism.

Încă din 23 iunie, Stalin amintise că dorea să anexeze două
provincii româneşti: Basarabia, care aparţinuse Rusiei până în 1918, şi
mai mica Bucovină, care o prelungea spre nord. Se pare că Berlinul
consimţise în secret la această anexare în momentul semnării pactului
germano-sovietic. Ce avea să răspundă regele? Basarabia permisese
constituirea României Mari după victoria din 1918, şi peste trei
milioane de români trăiau acolo. Era exclus să fie redată ruşilor, dar
Carol al II-lea putea oare să-i ţină piept lui Stalin?

Fără contactele domnului Hurtig nu am fi ştiut nimic despre
încleştarea cu Moscova, fiindcă Palatul tăcea, iar ziarele nu spuneau o
vorbă despre acest lucru (şi nici nu ştiau, probabil). Cât despre cei
care stăteau în permanenţă sub ferestrele suveranului (eu fiind
însărcinată să-i studiez acţiunile şi gesturile, culegând în acelaşi timp
informaţii despre vizitatorii regelui), aceştia nu vorbeau decât despre
iertarea acordată legionarilor - pentru a se bucura în general, căci
opinia cea mai răspândită era aceea că Hitler trebuia să fie pe mai
departe ghidul şi protectorul României şi că era, prin urmare, oportun
să fie amnistiaţi prietenii săi.

Pe 26 iunie, Stalin a ridicat tonul şi i-a cerut regelui să-i cedeze
„imediat“ Basarabia şi Bucovina. De data aceasta, informaţia a fost
dată de Agenţia Reuters şi imediat reluată la radio. În câteva ore, piaţa
mare din faţa Palatului s-a umplut de o mulţime tăcută, vizibil
conştientă de faptul că momentul era de o gravitate excepţională. De
vreme ce regele nu putea ceda în faţa lui Stalin, urma să intrăm în
război? Şi dacă da, armata noastră avea să fie destul de puternică
pentru a intimida Uniunea Sovietică?

Pe 27, Moscova şi-a reiterat ultimatumul, iar regele a convocat un
Consiliu de Coroană pentru a formula un răspuns potrivit la această
ameninţare. Mulţimea era în continuare masată sub ferestrele
Palatului, tăcută şi gravă. Dar pe străzile învecinate era imposibil să
nu remarci şirurile de maşini acoperite de praf, cu capota prăbuşindu-
se sub valize: primii refugiaţi din Basarabia. Încrederea în guvernul
nostru era atât de slabă, încât, fără a-i mai aştepta răspunsul, locuitorii
mai înstăriţi ai provinciei anticipaseră capitulare& şi începuseră să
fugă pentru a nu cădea sub jugul comuniştilor.

În noaptea din 27 spre 28 iunie, în vreme ce mulţi se rugau cu voce
tare în mulţime, iar unii strigau din loc în loc „Trăiască regele!“,
Consiliul a hotărât să cedeze în faţa dictatului lui Stalin.

Pe 3 iulie, Basarabia şi Bucovina au fost ocupate în câteva ore de
Armata Roşie care se adunase la graniţele noastre de câteva zile şi nu
aştepta decât ordinul lui Stalin pentru a avansa spre Chişinău, capitala
provinciei.

Atunci şi-a făcut intrarea în Istorie generalul Ion Antonescu.
Numele lui nu era necunoscut, fusese ministru de Război şi făcuse
senzaţie în momentul procesului intentat lui Codreanu, ducându-se să-
i strângă mâna în mod ostentativ. Cum judecătorii îi cereau părerea de
om de onoare despre fondatorul Gărzii de Fier, el spusese
tribunalului: „Generalul Antonescu ar accepta să strângă mâna unui
trădător?" Mare patriot, erou din Marele Război, respectat de popor
pentru integritatea sa (calitate rară la conducătorii noştri), generalul a
venit în persoană la Palat pentru a depune o scrisoare adresată regelui.
Şi iată ce îi scria (conţinutul ei a fost publicat după căderea
suveranului):

„Majestate,

Ţara se prăbuşeşte. În Basarabia şi Bucovina se petrec scene
sfâşietoare. Mari şi mici unităţi surprinse, părăsite, se lasă dezarmate
la prima ameninţare. Funcţionarii, familiile lor şi ale ofiţerilor au fost
lăsate pradă celei mai groaznice urgii. Materiale imense şi depozite
militare acumulate acolo din incurie şi menţinute până în ultimul
moment au rămas în mâna inamicului.

Iată Majestate, schiţat în fugă, numai un capitol al tragediei şi al
calvarului unui Neam, care este numai la început. Poporul şi Armata
au fost dezarmate fără luptă. Demoralitatea lor este fără limită. Lipsa
lor de încredere în conducători este totală. Ura lor contra vinovaţilor,
a tuturor vinovaţilor de ieri şi de astăzi, creşte. [. . .]

Am prevenit de ani de zile, în scris şi verbal, şi guvernele, şi pe
şefii militari răspunzători, şi pe Majestatea Voastră, că va veni
catastrofa de azi... Am fost socotit însă ca răzvrătit şi lovit ca atare. În
faţa catastrofei am uitat totul. Sunt gata să dau concursul, dar la
atitudine cinstită trebuie să mi se răspundă cu atitudine cinstită. Nu
mă voi răzbuna şi nu voi răzbuna pe nimeni. Mă voi sili numai să
salvez ce mai este de salvat din Coroană, din ordine, din graniţe.

Ascultă-mă cel puţin în acest ceas, Majestate [. . .].“

Regele a considerat insultătoare această scrisoare şi a ordonat
trimiterea generalului în domiciliu forţat - ceea ce nu i-a îmbunătăţit
deloc imaginea, căci românii aveau cu siguranţă mai multă încredere
în Antonescu decât în Carol al II-lea.

Constatând slăbiciunea regimului nostru, Ungaria a adâncit breşa
deschisă de Stalin şi a cerut restituirea Transilvaniei pierdute în urma
înfrângerii sale din 1918.

Să-i fie amputată Transilvania, după ce abandonase Basarabia, ar fi
însemnat pentru România pierderea unei treimi din teritoriul său
naţional şi aproape şapte milioane de cetăţeni. Era de neconceput- şi,
de altfel, nimeni nu-şi imagina că ar fi fost posibil. Se credea, în
general, că Hitler, care trebuia să fie satisfăcut de semnalele pe care i
le dădea regele (mai ales prin numirea noului prim-ministru, Ion
Gigurtu), le va închide scurt gura ungurilor. Aşa se credea, dar, încă o
dată, ne înşelam. Hitler i-a cerut mai întâi regelui să negocieze cu
Budapesta, aliata Germaniei, apoi, constatând că tratativele nu
avansaseră peste vară, şi-a pierdut răbdarea şi i-a trimis lui Carol al II-
lea un ultimatum similar cu cel al lui Stalin pentru Basarabia: dacă
România nu ceda Transilvania Ungariei în următoarele ore, ea avea să
fie prinsă în focurile încrucişate ale trupelor germane, maghiare şi
ruseşti şi pârjolită din temelii.

Pe 30 august, Consiliul de Coroană, reunit de urgenţă, a abandonat
deci Transilvania de teama unui dezastru militar şi uman. În noaptea
aceea, o mulţime imensă a stat în piaţă, în faţa Palatului, nu în
rugăciune de data aceasta, ci ridicând pumnul împotriva suveranului şi
solicitând restituirea provinciilor pierdute. A trebuit să se recurgă la
tunurile cu apă pentru a dispersa manifestanţii.

Şi acum? Mihail, cu care m-am întâlnit doar vreo două ore, răpite
acestei tensiuni insuportabile, considera că după această tăiere în
bucăţi dorită de Hitler, Germania avea să anexeze ce mai rămânea din
România (pentru petrolul şi grâul ei) şi să alunge sau să extermine
evreii şi ţiganii. Nu asta erau pe cale să facă naziştii în Polonia? Să-i
deporteze pe evrei în vagoane de vite sau în marş forţat, lichidându-i
cu un glonţ în ceafă pe cei care cădeau? Copii, femei, bătrâni...
Mihail primise recent şi alte informaţii năucitoare despre ce se
întâmpla în Polonia. Eram epuizată, aş fi vrut să tacă, să uităm o clipă
spaima, moartea, dar oboseala şi nervozitatea îl făceau să vorbească
fără oprire şi, deodată, am început să plâng.

- Ce-ai păţit, Eugenia?

- Mi-e ruşine, le detest pe femeile care plâng, dar te rog,
încetează să vorbeşti despre moartea ta. Despre moartea ta iminentă şi
despre toate nenorocirile care ne aşteaptă. Te rog, nu mai suport să
aud asta, nu mai rezist, nu mai vreau!

- Iartă-mă, mă gândeam... Reflectam cu voce tare, iartă-mă!

- Poate că mâine va fi război şi vom fi cu toţii ucişi. Nu stau
decât câteva minute, aşa că ia-mă în braţe, te rog, şi iubeşte-mă. Vrei,
Mihail? Mă auzi? Chiar dacă nu prea ai chef, chiar dacă ai prefera să
fie Leni în locul meu, te rog, fă un efort. Să profităm de această clipă,
să ne dăruim tandreţe, plăcere, iubeşte-mă, am atâta nevoie, acum,
imediat. Oricum doreşti, ia-mă ca pe o târfă dacă preferi, accept orice
de la tine, te iubesc atât de mult... Vino, te rog, ia-mă în braţe...

Am văzut că cedase ceva în el ascultându-mă, un fel de
incredulitate, sau de pudoare, şi am făcut dragoste ca şi cum ar fi
descoperit subit că putea să mă dorească, să simtă plăcere datorită mie
şi să-mi ofere la rândul lui. Să-mi ofere multă, violent, până la a mă
smulge preţ de câteva minute spaţiului şi timpului. Apoi, am plecat
înapoi la agenţie alergând, cu picioarele tremurându-mi încă, îmbătată
de o fericire pe care inima mea nu reuşea să o cuprindă, o fericire
indecentă în situaţia în care ne aflam, eram conştientă, dar care îmi
dădea totuşi un chef nebun să râd şi să-i îmbrăţişez pe toţi trecătorii
trişti pe care îi întâlneam.

Tunurile de apă dispăruseră şi piaţa era din nou ticsită de lume.
Deasupra Palatului, steagul era în bernă în semn de doliu pentru
Transilvania, Bucovina şi Basarabia. Se simţea mânia crescând, dar
oamenii nu mai aveau cuvinte s-o exprime, aşa că stăteau în tăcere.
Sute de chipuri grave şi obosite, aşteptând ca cineva să le vină în
ajutor.

„De ce legitimitate se poate prevala un rege care acceptă să cedeze
fără luptă o treime din regatul său?“ se întreba domnul Hurtig, în faţa
unui grup de ziarişti bătrâni, când am apărut în mica sală de redacţie
afumată a Agenţiei Rador.

- Ai noutăţi de la Palat, Eugenia?

- Steagul e în bernă şi mulţimea tăcută.

- O să se mişte lucrurile, nu pot rămâne aşa. Fii vigilentă în
noaptea asta, fetiţo, nu scăpa din ochi Palatul.

Domnul Hurtig a avut dreptate. Pe seară, au răsunat împuşcături în
jurul Palatului, iar armata a evacuat imediat piaţa. La întoarcerea la
agenţie, am aflat că nişte comandouri de legionari înarmaţi erau pe
cale să ocupe poziţii strategice în mai multe oraşe - radio, telegraf,
prefecturi... Militarii interveniseră, aveau loc confruntări, dar puterea
părea în vacanţă, în vreme ce ţara se cufunda în derută.

O lovitură de stat a legionarilor? Cel puţin o tentativă, probabil
condusă de generalul Antonescu din închisoare, pentru a precipita
evenimentele. Pe la mijlocul dimineţii, legionarii se repliaseră peste
tot, dar nu făcuseră toate acestea degeaba: Ion Gigurtu tocmai îi
prezentase regelui demisia guvernului său, iar Carol al II-lea îl numise
prim-ministru pe... generalul Antonescu!

Cel pe care domnul Hurtig îl comparase imprudent cu acel general
francez care voia să continue războiul, Charles de Gaulle, văzând în el
omul care avea să împiedice prăbuşirea României (în vreme ce Carol
al II-lea, susţinea el, mergea pe urmele maresalului Pétain), trecuse
astfel de la gratiile închisorii la lambriurile aurite ale puterii.

Spre deosebire de Charles de Gaulle, aşa cum aveam să aflăm
ulterior, abia numit şef al guvernului, generalul Antonescu s-a dus să
se consulte în taină cu ambasadorul Germaniei la Bucureşti, Wilhelm
Fabricius, care 1-a sfătuit să se descotorosească de rege. Era dorinţa
generalului, desigur, dar voia să fie sigur că Berlinul îl va urma în
ceea ce nu putea purta alt nume decât acela de lovitură de stat.

Încurajat de susţinerea Germaniei, generalul Antonescu i-a cerut
regelui să-l primească în noaptea de 3 spre 4 septembrie. Eram atunci
în piaţă, în mijlocul unei mulţimi care îşi regăsise speranţa. Ferestrele
suveranului au rămas mult timp luminate, semn probabil că cei doi
bărbaţi lucrau mână-n mână pentru recuperarea teritoriilor pierdute,
altfel spus, pentru salvarea României Mari.

Nici vorbă de aşa ceva. După cum am aflat mai târziu, abia intrat la
rege, Antonescu i-a cerut să-i confere prin decret puteri depline,
păstrând pentru sine doar un rol pur onorific. Simţindu-se din nou
insultat, Carol al II-lea l-a ameninţat cu închisoarea. „În acest caz,
Majestate, a replicat Antonescu, nu mai răspund de Viaţa
dumneavoastră, căci legionarii nu vă vor ierta pentru dezmembrarea
ţării. - Vă voi aresta şi vă voi condamna pentru înaltă trădare! s-a
indignat regele. - Până aici, Majestate, a răspuns cu răceală generalul,
doar unul din noi doi este vinovat de înaltă trădare, şi nu sunt eu
acela.“ Iată cum s-au petrecut lucrurile, potrivit unor indiscreţii
adunate de ici şi colo. Prins în capcana propriei neputinţe, ezitând
între mânie şi disperare, Carol al II-lea a acceptat în cele din urmă să
renunţe la puterea sa, iar în dimineaţa de 4 septembrie generalul
Antonescu a devenit oficial singurul stăpân al României (sau al ceea
ce mai rămăsese din ea).

Dar generalul, care se temea de jucătorul cinic şi viclean care era
regele, nu era pe deplin satisfăcut. Chiar deposedat de prerogativele
sale, Carol al II-lea putea încă fi un obstacol în calea generalului. Aşa
încât, ca un fin strateg ce era, a orchestrat încă din 5 septembrie o
formidabilă cacealma, care avea să se încheie cu plecarea definitivă a
suveranului nostru.

În vreme ce cu dreapta le comanda prietenilor săi legionari să atace
Palatul, cu stânga ordona armatei să ocupe poziţii în jurul Palatului,
pentru a-l proteja pe rege de o iminentă rebeliune a Gărzii de Fier ce i-
ar fi fost adusă la cunoştinţă.

Cine şi-ar fi putut imagina manevra Văzând cum urcă spre Palat
cete de legionari înfuriaţi, cu pumnul ridicat, strigând: „Daţi-ni-l pe
rege! Predaţi-ne trădătorul!" când, în acelaşi timp, soldaţii şi
jandarmii se poziţionau În jurul Palatului şi evacuau piaţa, trăgând
câteva focuri în aer pentru a-i speria pe ultimii recalcitranţi. Părea că
legionarii chiar voiau să pună mâna pe rege, iar soldaţii chiar voiau
să-l protejeze, doar generalul Antonescu şi câţiva dintre ofiţerii săi
(datorită cărora secretul a fost dezvăluit) ştiau că totul nu era decât o
punere în scenă menită să-l îngrozească pe Carol al II-lea pentru a-l
determina să fugă.

În seara de 5 septembrie, „sub presiunea străzii“, generalul i-a
cerut regelui să abdice şi să fugă, pretextând că nu-i mai putea apăra
viaţa. Au mai fost câteva momente dramatice între cei doi bărbaţi, dar
în zorii zilei de 6 septembrie, Carol al II-lea abdicase, abandonând
prerogativele regale fiului său de nouăsprezece ani, Mihai I, iar
conducerea ţării generalului Ion Antonescu.

S-a zvonit mai întâi că regele şi amanta sa, Magda Lupescu, aveau
să părăsească ţara la bordul iahtului Coroanei, din portul Constanţa.
Dar era o momeală pentru a-i păcăli pe legionarii care juraseră să-l
prindă pe Carol al II-lea şi să pună mâna pe averea lui uriaşă şi pe
toate bunurile sale. De fapt, generalul Antonescu pusese la dispoziţia
cuplului un tren cu mai multe vagoane, în care s-au putut îngrămădi
cuferele, mobilele şi operele de artă ale suveranului. În vreme ce
legionarii aşteptau răbdători la Constanţa, masaţi în zona portului,
convoiul se pregătea să părăsească discret Bucureştiul din mica gară
Băneasa.

Când au înţeles că fuseseră induşi în eroare, legionarii au reînceput
Vânătoarea şi nu le-a fost prea greu să afle că trenul regal se afla încă
pe teritoriul ţării (fusese nevoie de patruzeci şi opt de ore pentru a-l
încărca). Un comando armat s-a dus să-l aştepte la Timişoara, unde
trebuia să facă o oprire. Prins în focul mitralierelor când convoiul
intra în gară, mecanicul a repornit repede locomotiva cu aburi, iar
pasagerii săi au putut părăsi astfel România întregi şi nevătămaţi, deşi
tabla vagoanelor a fost găurită în mai multe locuri.

Generalul Antonescu era în sfârşit liber să „salveze ce mai este de
salvat“, potrivit termenilor din scrisoarea adresată regelui cu trei luni
înainte.
13

Duminică, 15 septembrie 1940, trebuia să fie prima zi a
„Revoluţiei române“. Mihail şi cu mine stăteam la fereastra
apartamentului lui de pe Calea Victoriei, la etajul al şaselea, pândind
suita reginei Elena care se intorcea la Bucureşti după zece ani lungi de
exil. De o parte şi de alta a străzii, trotuarele erau pline de lume, iar pe
toate faţadele clădirilor fluturau steaguri şi panglici, sub un cer
albastru cristalin. Această întoarcere a reginei Elena fusese dorită şi
regizată de generalul Antonescu. El intenţiona să marcheze astfel
renasterea morală după tristul exemplu pe care îl dăduse regele. Elena
era, intr-adevăr, soţia legitimă, mama tânărului rege Mihai, dar fusese
nevoită să se retragă în favoarea celei căreia românii îi spuneau
Lupeasca sau jidoavca.

Odată cu apariţia reginei, de îndată salutată şi de Biserică -
clopotele catedralei au răsunat peste tot minute întregi, în timp ce
caleaşca, trasă de patru cai, trecea pe sub ferestrele noastre -, ţara
întorcea aşadar pagina desfrâului, a păcatului, pentru a-şi drege relaţia
cu Cerul. Regina Elena nu avea să guverneze, evident, nu avea să ia
parte la treburile ţării, dar avea să încarneze forţele binelui împotriva
celor ale răului, care duseseră regatul acolo unde ştim, şi ea avea să
vegheze la educaţia regelui Mihai care, într-o zi, poate, avea să fie
chemat să urce pe tron.

Era primul gest semnificativ al „revoluţiei“. Al doilea a fost
anunţat de general în aceeaşi duminică de sărbătoare şi de
binecuvântări: a proclamat România „stat naţional-legionar“. Ce
însemna asta? Am înţeles câteva minute mai târziu, când a anunţat
compoziţia noului său guvern: Horia Sima era numit vicepreşedinte al
Consiliului, iar toate ministerele importante, îndeosebi Internele şi
Externele, erau încredinţate unor legionari. Generalul însuşi prelua
conducerea Consiliului, evident, şi îşi rezervase pe deasupra şi
Apărarea.

Îndată după acest anunţ, sute de legionari în cămăşi verzi au venit
să se amestece cu mulţimea, în Piaţa Palatului, sărbătorind cu cântece
şi rugăciuni atât întoarcerea reginei Elena, cât şi ajungerea în fruntea
statului a celui care începuse să fie numit Conducătorul, după modelul
Führerului la Berlin şi al Ducelui la Roma.

Mihail era negru de mânie în acea duminică seară. Cum de putea
Antonescu să ridice în slăvi întoarcerea la morală odată cu revenirea
reginei Elena şi să recruteze în aceeaşi zi asasini pentru compoziţia
primului său guvern? În septembrie 1939, după represiunea ce urmase
uciderii lui Călinescu, românii veniseră în masă să scuipe pe
cadavrele zecilor de legionari împuşcaţi de poliţie şi lăsaţi pe trotuare.
Exact un an mai târziu, aceiaşi români nu păreau şocăţi să fie
guvemaţi de fraţii de arme ai celor pe care îi scuipaseră. Cum de era
posibilă o asemenea întorsătură? Cum se putea accepta o asemenea
ştergere a memoriei colective?

Domnul Hurtig, în faţa căruia mi-am pus aceste întrebări, mi-a
răspuns cu prăgmatismul său obişnuit. După părerea lui, generalul
Antonescu ar fi preferat să se sprijine pe armată pentru a-şi forma
guvernul, mai curând decât pe Legiune, dar armata îşi pierduse orice
credit după ce abandonase cele trei provincii ale noastre fără să tragă
un singur foc de armă, pe când Legiunea, cerând capul lui Carol al II-
lea, lichidatorul României Mari, dăduse dovadă de patriotism şi îşi
refăcuse imaginea în ochii poporului.

„De altfel, Eugenia, îmi permit să-ţi atrag atenţia că oameni întru
totul respectabili s-ău alăturat Legiunii în decursul ultimelor
săptămâni. Mulţi aristocraţi mai ales, să nu-l uităm pe prinţul Mihail
Sturdza, care conduce de-acum înainte diplomaţia noastră.“

La câteva zile de la acea duminică istorică, am găsit un mesaj lăsat
pentru mine la agenţie: trebuia să mă duc de urgenţă la vicepreşedinţia
Consiliului. Persoana nu se prezentase, dar lăsăse un număr de
telefon.

- Bună, Jana, mulţumesc că ai sunat. Sunt eu, Ştefan.

- Ştefan!

- A trecut ceva vreme, da...
- Lucrezi la Vicepreşedinţie acum?

- Cu Sima, da. Am o propunere pentru tine, poţi să treci pe la
biroul meu?

- Eu. ..

- Mâine la ora două după-amiaza îţi convine?

- Păi... Da, bine.

Oare aş fi închis, recunoscându-i vocea, dacă Andrei nu mi-ar fi
spus că Ştefan se interesase de mine? Că devenise „mult mai drăguţ“?
Nu cred. Îi respingeam ideile, aş putea spune chiar că îmi provocau
silă convingerile lui, dar când l-am auzit, m-am simţit deodată
emoţionată. Fiindcă m-a căutat, nu-i aşa? Fiindcă voia să mă vadă.
Fiindcă se preocupa de mine, în ciuda... Îl făcusem totuşi nemernic.
Şi este, e un ticălos, m-am gândit, un nemernic ticălos, şi totuşi sunt
emoţionată că s-a gândit la mine, emoţionată să ştiu că am continuat
să exist într-un colţ al sufletului său. Din ce este, oare, alcătuit acest
gen de atasament care se construieşte în copilărie, fără să vrei? Dintr-
o încrengătură de amintiri, mai mult sau mai puţin râncede, printre
care nu prea rişti să te plimbi - presupunând că ar exista vreo cărare
printre liane şi spini. Poate fi dureros să-ţi amintesti de copilul care ai
fost, poate fi tainic umilitor să-ţi aduci aminte cum ai înghiţit toate
astea, cum ai gândit toate astea, pentru că nu ne puteam imagina
altceva, pentru că lumea noastră se rezuma la cea a părinţilor noştri.
Da, dar tocmai în această mangrovă cu iz fetid am trecut din copilărie
la vârsta adultă, iar secretele copilăriei noastre, cumva ruşinoase, nu le
împărtăşim decât cu fraţii şi surorile noastre. De câte ori, copil fiind,
apoi adolescentă, nu l-am privit pe Ştefan Visând în secret să
surprindă, să uimească? De câte ori m-am rugat în tăcere să mă bage
şi pe mine în seamă?

Un aprod care m-a condus, o uşă dublă, capitonată, şi aşezat la un
birou uriaş, fratele meu Ştefan.

- A, Jana! Dar ia zi, te-ai făcut femeie adevărată... Cât timp a
trecut?

- Patru ani, cinci ani...

Se ridicase şi îmi întinsese mâna pe deasupra teancurilor de dosare.

- Ia loc. Un deget de ţuică? O ţigară?

- Aş vrea o ţigară, da. Tremur puţin... emoţia revederii.
-În locul ăsta, vrei să spui?

- Nu, să te revăd pur şi simplu.

Am tăcut amândoi, el a încuviinţat din cap, dar nu a continuat. În
mod evident, nu-mi împărtăşea emoţia, era tensionat, grăbit- probabil
din cauza tuturor acelor dosare neîncheiate.

- Aşadar, ai devenit bucureşteancă.

- Din întâmplare, cumva. Aici lucrez.

- Şi aici trăieşte bărbatul pe care îl iubeşti.

- Poftim?

- Spuneam că aici trăieşte bărbatul pe care îl iubeşti.

Un zâmbet abia schiţat, privirea neagră sfredelindu-mă, în vreme
ce eu mă prăbuşeam pe dinăuntru.

- Nu înţeleg ce... Şi, oricum, de unde ştii?

- Ştiu. Nu te enerva, Jana, nu-ţi doresc răul, doar să te previn...

- Nu pot să-mi cred urechilor, mă chemi la tine în birou ca să mă
ameninţi? Ca să mă previi de ce anume? Că o s-o luaţi de la capăt cu
persecutarea evreilor, acum că aţi ajuns la putere? Pentru că ştii că
omul pe care îl iubesc este evreu, desigur. Şi nici nu-ţi este
necunoscut. Mihail Sebastian, pe care l-aţi primit atât de frumos, cu
lovituri de bâte. ..

- Calmează-te, Jana, te rog. Nici vorbă de vreo ameninţare. Dacă
vrei să ştii, regret profund ce s-a întâmplat cu Sebastian.

Cu ce viteză ajunsesem din nou să-l detest! Doar „regretele“ sale
m-au reţinut, eram deja în picioare, cu sângele bubuindu-mi în tâmple,
gata să plec.

- Aşază-te. Şi mai ia o ţigară. Aşa, mulţumesc. Nu te ameninţ cu
nimic şi, dacă m-ai lăsa să termin ce am de spus, am câştiga timp
amândoi. Repet, regret ce s-a întâmplat cu Sebastian. Sunt metode
nedemne, care ne-au pătat grav imaginea. Să zicem că eram tineri şi
proşti, chiar dacă asta nu e o scuză. Ne-am schimbat profund în
ultimele luni, pentru a deveni un partid de guvernământ. Ai ascultat
discursul lui Horia Sima de lunea trecută, când şi-a preluat funcţia?

- Am acceptat să te revăd din slăbiciune, îmi pare rău.

- Nu înţeleg: nu crezi ce-ţi spun? Nu mă asculţi?

- Nu cred că o miscare construită pe ură şi violenţă poate deveni
de pe o zi pe alta o mişcare onorabilă.

- Ei bine, te înşeli. De altminteri, personalităţi dintre cele mai
respectate ni s-au alăturat. Numeroşi artişti, de asemenea. Ascultă-mă
puţin, îţi citesc ultimele fraze din discursul lui Sima, pe care îl am
aici, sub ochi: „Să înlăturăm orice încercare de exploatare a omului de
către om; să jertfim permanent pentru Ţară; să apărăm Mişcarea
Legionară cu toată puterea noastră împotriva a tot ce ar putea să o
ducă pe căi de compromisuri sau compromitere, sau împotriva a tot ce
ar putea să-i scadă măcar înalta linie morală.“ Înalta linie morală... ai
auzit?

-În legătură cu ce voiai să mă previi?

- Că vom reda România românilor şi, în acest scop, le vom cere
tuturor străinilor care nu se află aici decât pentru a profita de bogăţiile
noastre, în detrimentul românilor de sânge, să părăsească teritoriul
ţării.

- O să-i fugăriţi şi pe nemţi? Oare nu nemţii sunt cei care profită
cel mai neruşinat de bogăţiile noastre? Trei sferturi din petrolul
nostru... fără a mai vorbi de cerealele noastre pe care le încarcă în
vagoane!

- Dacă e o glumă, să ştii că nu mă amuză. Află că fără protecţia
Germaniei, România ar fi numai o provincie sovietică. Nu, n-o să-i
fugărim pe nemţi, care sunt prietenii şi aliaţii noştri în construcţia noii
Europe pe care o dorim. În schimb, îi vom da pe evrei afară, de asta
voiam să te previn!

- De îndată ce ai aflat că bărbatul pe care îl iubesc este evreu, nu-
i aşa? Mersi, câtă delicateţe din partea ta.

- Ascultă, Jana, n-am chef de ceartă. Îţi vorbesc aici de o
revoluţie economică indispensabilă pentru redresarea ţării. Nu ne mai
putem permite să hrănim mii de evrei- practic cincizeci de mii la Iaşi,
din o sută de mii de locuitori, îţi dai seama? - în vreme ce mii de
români nu au unde sta şi ce mânca. Vom aplica ceea ce Sima numeşte
„preferinţa naţională“. Mai întâi românii, străinii şi evreii după aceea
- dacă vom avea intr-o zi mijloacele de a-i primi pe unii dintre ei.

- Fiindcă, după tine, evreii nu sunt români?

- Majoritatea au profitat de acele legi ticăloase din 1919 pentru a
deveni cetăţeni români. N-au făcut nimic pentru ţară...

- Doar au murit în 1917 ca să apere frontierele.

- Asteptam să spui asta. Evreii morţi în 1917! Ei bine, să spunem
că vom studia dosarele familiilor acelora. Ceilalţi, din păcate, vor
trebui să plece.

- Şi cum veţi proceda ca să-i determinaţi să plece? La fel ca
amicii voştri nemţi, o să-i deportaţi în vagoane pentru animale? Sau o
să-i mânaţi pe jos până la graniţă, răpunându-i cu un glonţ în cap pe
cei care cad de epuizare?

- Jana, tocmai ţi-am spus că nu vreau să mă cert cu tine. Cine
vorbeşte de deportare şi de vagoane pentru animale? Îţi reamintesc ce
a spus ieri generalul Antonescu: „Intenţionez să-i scot progresiv pe
evrei din structura economică prin mijloace civilizate.“ Prin mijloace
civilizate - dacă au un sens cuvintele

- Foarte bine. Prin urmare, m-ai chemat ca să mă avertizezi că
bărbatul pe care îl iubesc va fi alungat din ţara lui prin mijloace
civilizate - am reţinut, mulţumesc.

- Nu alungat, solicitat să plece, da. Evreii sunt mai întâi evrei,
înainte de a fi orice altceva - ei bine, să se ducă în Palestina, dacă
pretind că acolo sunt rădăcinile lor. Datoria noastră, a responsabililor
politici, e să-i privilegiem pe români.

- Am înţeles.

- Aşteaptă, n-am terminat. Cred că meriţi mai mult decât munca
pe care o desfăşori la Agenţia Rador - pe care de altfel avem de gând
s-o preluăm pentru a o transforma într-o adevărată agenţie de presă
internaţională. Hurtig şi-a trăit traiul şi e înconjurat de nişte
funcţionăraşi.

- Domnul Hurtig m-a învăţat totul despre meseria asta, am multă
afecţiune şi respect pentru dumnealui.

- De acord, de acord, hai să mergem mai departe, n-o să irosim o
oră cu Hurtig. Ascultă acum ce voiam să-ţi spun: ministrul Culturii,
care habar n-are de literatura contemporană, caută un consilier - şi m-
am gândit imediat la tine.

- Te-ai gândit la mine ca să lucrez cu unul dintre prietenii tăi
legionari!

- Legionar şi ministru, da. Ţi-ai folosi cunoştinţele şi ai câştiga
mai bine. Chiar mult mai bine.

- Dumnezeule, Ştefan, cum am putut ajunge aici? Să fim atât de
departe unul de altul încât să nu ne mai înţelegem deloc? Tu, cu toţi
oamenii ăştia pentru care nutresc cel mai profund dezgust, şi eu, sora
ta mai mică, de cealaltă parte? Şi totuşi am fost crescuţi de aceiaşi
părinţi, sub acelaşi acoperiş, iar tu nici nu-ţi imaginezi cât te-am iubit
şi admirat când eram copii. Cum am putut ajunge să nu mai înţelegem
nimic din ce spune celălalt?

- Tu nu vrei să înţelegi nimic, Jana.

- Adică tu chiar ai crezut, sincer, că aş putea dori să ajung
colaboratoarea unui ministru legionar?

- Sigur că da! Haide, Jana, lumea se schimbă, suntem în plină
revoluţie, şi tu? Te agăţi de un cosmopolitism care a făcut furori în
ultimul deceniu şi ne-a dus la ruină. Evrei peste tot, meteci cât
cuprinde, toţi ăştia ocupaţi să ne ia pâinea de la gură. Refuzi să urci în
trenul renasterii naţionale, te încăpăţânezi să rămâi pe peron.

- Cu siguranţă nu voi urca în acel tren!

- Nu vor mai exista altele, Jana. Ţi-o spun privindu-te în ochi: nu
vor mai exista altele. Ce-ţi închipui? Suntem pe cale să inventăm
lumea de mâine, am terminat-o cu cea de ieri - Hitler la Berlin,
Antonescu la Bucureşti, Mussolini la Roma, Franco la Madrid: Istoria
e în desfăşurare, Dumnezeule! Nu înţelegi, nu vezi ce se conturează
sub ochii tăi? Renaşterea sângelui, a patriei, a identităţii naţionale. Le-
am promis părinţilor că mă voi ocupa de tine şi vreau să mă ţin de
cuvânt. Ei nu-ţi spun, dar sunt îngroziţi că frecventezi un evreu.
Îngroziţi. Aşa că îndeamnă-l să plece înainte să fie forţat să o facă şi
acceptă şansa pe care ţi-o ofer. Spune-ţi că peste treizeci, patruzeci de
ani, tot noi vom fi la cârma ţării şi că atunci va fi prea târziu ca să ni
te alături, vei fi ratat totul, viaţa îţi va fi trecut deja.

- Străini, iată ce am devenit. Ar trebui chiar să spun duşmani, dar
îmi lipseşte curajul. Deşi nu, o parte din mine nu vrea să te privească
ca pe un duşman, ăsta e adevărul. O să plec acum, aş vrea să-ţi pot
spune câteva vorbe frumoase la despărţire, dar nu le găsesc. Nu, taci,
te rog. Nu mai adăuga nimic. La revedere, Ştefan.

Mihail reîncepuse să scrie - teatru, primele scene din Ediţie
specială, o piesă satirică despre venalitatea presei, pe care n-a văzut-o
jucată niciodată (în clipa în care scriu aceste rânduri, se vorbeşte
despre montarea ei în toamnă, sau la începutul lui 1947). Adesea,
trecând pe neasteptate pe la el, îl descopeream râzând singur la masa
de lucru.

- Râd de propriile prostii, Eugenia.
- Oricând m-aş strădui să-mi amintesc, nu ţi-am văzut nicicând o
expresie aşa de luminoasă.

- Mă amuză piesa asta. Îmi vin uneori replici şi mă pufneşte
râsul.

După mânia pe care i-o trezise venirea la putere a lui Antonescu şi
a legionarilor, părea să fi ales să-şi râdă de asta. Cât timp avea să
dureze acel atelaj grotesc al viciului şi virtuţii? „Golanii ăştia, spunea
el, care pozează alături de o mare figură militară, cu siguranţă
singurul dintre conducătorii noştri care nu a profitat niciodată de
poziţia lui pentru a se îmbogăţi... Recunoaste şi tu, Eugenia, că e un
paradox din care unul ca Charlie Chaplin ar putea face un film.“

Dar nu se terminase încă. Antonescu era cunoscut ca fiind francofil
convins, absolvent de Saint-Cyr, căsătorit cu o franţuzoaică, decorat
de generalul Berthelot în 1918 şi prieten cu generalul Gamelin, care îl
primea la fiecare dintre trecerile sale prin Franţa. Or, iată că lovitura
sa de stat îl constrânsese la o alianţă de guvernare cu tot ce era mai
germanofil în România. Cum avea să poată lucra cu protejaţii
Berlinului, care urau Franţa? Ce ne pregătea această căsătorie din
interes şi care din cei doi avea să împlânte primul cuţitul în spatele
celuilalt?

Până acum, generalul aderase cu prudenţă la antisemitismul
maladiv al legionarilor, acceptând, intr-adevăr, să-i îndepărteze
progresiv din economia noastră pe evreii care jucau un rol, dar
lucrurile nu depăşiseră faza declarativă. Cât despre avertismentul lui
Ştefan, am hotărât să nu-i spun nimic lui Mihail.

În aşteptarea primelor măsuri concrete pe care aveau să le ia
Conducătorul nostru şi prietenii săi, Mihail şi cu mine ne duceam de
bunăvoie la manifestările menite să exalte „revoluţia“ în mişcare
(Mihail nu excludea nici să se inspire din aceste spectacole pentru o
Viitoare piesă de teatru, iar eu făceam dări de seamă pentru agenţie).
Puterea încerca să ne convingă că intraserăm intr-o nouă eră, în care
treburile ţării nu se mai reglau noaptea, pe culoarele Palatului Regal,
prin compromisuri şi aranjamente mărunte, ci la lumina zilei, sub
protecţia oracolelor noastre, îndeosebi a primului dintre ele, Corneliu
Zelea Codreanu, întemeietorul Legiunii, asasinat cu doi ani înainte în
închisoarea Jilava, la ordinul lui Armand Călinescu.

Scenografia era mereu aceeaşi: în centrul unei pieţe publice se
ridica o estradă acoperită cu o pânză verde - culoarea Legiunii - pe
care urcau, la timpul potrivit, generalul Antonescu şi Horia Sima, cei
doi bărbaţi vorbind sub un portret uriaş al lui Codreanu.

De jur imprejurul pieţei se rânduiau delegaţiile oracolelor vii: o
secţiune SS în uniformă, trimisă de Führer, una de fascişti în cămăşi
negre, aducând salutul lui Mussolini, una de mici falangişti oacheşi,
din partea generalului Franco, fără a uita, în unele dăţi, Câţiva
reprezentanţi strălucitori ai împăratului Hirohito al Japoniei. Cămăşile
verzi ale Legiunii se aliniau în poziţie de drepţi în spatele delegaţiilor
străine, toate formând un U mare în mijlocul căruia stăteau familiile
legionarilor masacraţi sub domnia lui Carol al II-lea, îmbrăcate
complet în negru; printre ele, mama şi văduva lui Codreanu.

Conducătorul, care îmbrăca special o cămaşă verde, îşi rostea
discursul, mereu acelaşi, de-a lungul căruia la loc de cinste se aflau
România Mare, lacrimile pentru provinciile pierdute şi voinţa „de
nezdruncinat“ de a le recuceri, în vreme ce Horia Sima glorifica
puritatea sângelui românesc şi valorile pe care le purta - curajul,
simţul onoarei, dragostea de patrie - fără să uite vreodată să-şi
exprime recunoştinţa faţă de Führer, care „ne arată calea“, dând de
înţeles că li se va face în curând dreptate sutelor de familii îndoliate
„aici prezente“. La sfârşit, în clipa în care cei doi bărbaţi se îndreptau
unul spre celălalt pentru a-şi uni mâinile într-o strângere ecumenică,
observasem că plângeau multe dintre mamele şi văduvele îndoliate.
Cum oare se gândea Horia Sima să le facă dreptate? E întrebarea pe
care mi-o puneam, împreună cu Mihail.
14

Sâmbătă, pe 13 octombrie 1940, la o lună după venirea la putere a
generalului Antonescu, o misiune militară germană şi-a făcut o intrare
notabilă în Bucureşti. Dimineaţa, zeci de avioane de Vânătoare
Messerschmitt, urmate de bombardiere, au survolat oraşul la joasă
altitudine, fără să trezească vreo nelinişte, ba chiar suscitând mai
curând reacţii entuziaste, căci se ştia că nemţii nu vin la noi să ne
agreseze, ci să ne protejeze. Generalul Erik-Oscar Hansen,
comandatul misiunii, era de altfel aşteptat la sfârşitul dimineţii, la
Gara de Nord din Bucureşti, de o delegaţie de miniştri şi ştiam că el şi
toţi ofiţerii lui vor fi cazaţi la Athénée Palace, unde le fuseseră
rezervate două etaje, şi că pe faţada hotelului fusese desfăşurată în
ajun o imensă svastică.

Această misiune îi fusese în van solicitată de rege lui Hitler încă de
la începutul verii, în ideea de a-i descuraja pe unguri să ocupe
Transilvania. Dar se înşela amarnic în privinţa planurilor Berlinului.
În schimb, atunci când generalul Antonescu, abia ajuns la putere,
reiterase cererea, contând pe faptul că instructorii germani vor ajuta
România să-şi repună armata pe picioare, Hitler îi răspunsese
favorabil. Motivul era că între timp România se apropiase de regimul
nazist, iar acesta avea tot interesul să-şi trimită la faţa locului
avioanele şi soldaţii pentru a-şi proteja petrolul şi grâul de
bombardierele britanice.

Misiunea germană număra circa zece mii de oameni şi tot ce era
nevoie pentru a-i transporta, de la greoaiele Mercedesuri rezervate
ofiţerilor până la camioanele cenuşii înalte în care se îngrămădeau
trupele, alături de motocicletele Zundapp ale ştafetelor, cu sau fără
ataş. La început, eram surprinşi să-i întâlnim pe străzile Bucureştiului
pe aceşti militari marţiali, în lungile lor mantale gri, cu chipurile supte
sub caschetă, mergând singuri sau câte doi, şi răspunzând cu
amabilitate celor care cutezau să-i salute. Celor mai în vârstă nu le
venea să creadă când îşi aminteau de brutalitatea aceloraşi nemţi care
intrau ca nişte cuceritori în Bucureşti, în 1916, şi ocupau oraşul din
care tocmai plecaseră regele şi guvernul său pentru a se refugia la Iaşi.
Duşmanii noştri de ieri păreau să fi devenit prietenii noştri de azi, deşi
oficial, România nu era încã ieşită din neutralitatea revendicată de
Carol al II-lea. Fiecare putea deci interpreta după bunul-plac sensul
prezenţei germane. Legionarii explicau în ziarele lor că Luftwaffe şi
Wehrmacht erau aici pentru a ajuta România să-şi recucerească cele
trei provincii pierdute, ceea ce-i făcea să râdă pe domnul Hurtig şi pe
bătrânii săi ziarişti. De ce s-ar lăsa nemţii omorâţi pentru nişte teritorii
pe care ne somaseră să le abandonăm? În anturajul generalului
Antonescu se punea în evidenţă faptul că se făcuse apel la nemţi în
ipoteza unei ofensive ruseşti - dacă se încheia alianţa germano-
sovietică, se spunea, Stalin, care înghiţise într-o clipită Basarabia, ar fi
anexat în câteva zile şi restul României. Cât despre familia Bibescu, la
care ne-am dus pentru două zile, acolo se vorbea despre o „ocupare“ a
României menită, desigur, să păzească petrolul, dar şi să pregătească
brutala întoarcere a Berlinului împotriva Moscovei. În mediile
diplomatice, se considera că, foarte probabil, după ce-şi consolidase
victoria în vest, Hitler avea să încalce pactul cu Stalin şi să-şi trimită
trupele împotriva puternicului său vecin comunist. Pentru aceasta,
trebuia să-şi asigure susţinerea României şi să încerce să-l antreneze
în război pe Conducătorul ei.

Cei doi nu se cunoşteau şi Hitler l-a invitat pe generalul Antonescu
să-i facă o vizită în Wilhelmstrasse în luna noiembrie. Ce avea să iasă
din această întâlnire între dictatorul german şi generalul francofil?
Domnul Hurtig, care a primit alături de alţi ziarişti autorizaţia să
relateze evenimentul, a estimat la rândul său că alunecarea României
în tabăra germană s-a petrecut în acel 22 noiembrie 1940, la capătul
celor două ore cât a durat conversaţia. Se pare că Antonescu a fost
sedus de „limpezimea spiritului“ gazdei sale, dar numai reciprocitatea
a fost cu adevărat hotărâtoare: Hitler a descoperit în Antonescu un
conducător fiabil în care putea avea încredere - spre deosebire de
Carol al II-lea. Când, în schimbul sprijinului său, Antonescu i-a cerut
lui Hitler concursul pentru recuperarea provinciilor pierdute, acesta l-
a asigurat că se vor restabili frontierele României Mari „după război“,
fiind de la sine înţeles că puterile Axei vor fi Victorioase.

Cum a putut generalul Antonescu, „mare patriot, ofiţer de o cinste
ireproşabilă“, potrivit generalului Gamelin, să angajeze România de
partea „monstruoasei tiranii“ denunţate de Churchill? E o întrebare la
care nu ştiu să răspund. S-a gândit, oare, că era preţul care trebuia
plătit pentru a salva preaiubita sa ţară, el care pretindea atunci că este
un „Pétain român“? A fost intr-atât de orbit încât s-a gândit că nu va
trebui să-şi mânjească mâinile? Mihail, care urmărea indeaproape ce
se întâmpla în Polonia, mai ales datorită reţelei diplomatice a prinţului
Bibescu, îl compara pe Antonescu cu guvernatorul acestei ţări, Hans
Frank, pe care nimic nu-l predestina să supravegheze deportarea
evreilor (şi masacrarea lor, dar nu se ştia încă nimic despre lagărul de
la Auschwitz, descoperit de Armata Roşie la începutul anului 1945).
Cum a putut Frank, acest avocat rafinat, meloman, pianist, tată de
familie, să ajungă să suporte imaginea acelor nefericiţi îngrămădiţi în
vagoane pentru animale sau lăsaţi să moară de foame în ghetouri? Se
povestea că la mijlocul anilor 1930, cum soţia lui îşi arătase revolta
după ce văzuse nişte negustori evrei molestaţi pe o stradă din
München, Hans Frank i-a răspuns: „Nu am nimic de-a face cu aceste
grozăvii, draga rnea, cred că eşti convinsă că le dezaprob“ Şi totuşi,
câţiva ani mai târziu, devenise cel care dădea ordinele.

Generalul nu putea pretinde că nu presimţise pericolul unei
alunecări spre oroare, căci, în vreme ce el făcea legături de încredere
şi cooperare cu Hitler, situaţia justiţiei şi a libertăţilor în interiorul ţării
devenea tot mai neliniştitoare. Horia Sima îşi pusese oamenii să-i
aresteze pe toţi cei pe care îi considera vinovaţi de moartea lui
Codreanu şi de masacrarea legionarilor - deci avea să facă dreptate
familiilor. Şaizeci şi cinci de personalităţi politice şi intelectuale, între
care se afla evident şi generalul Argeşanu, fuseseră încarcerate la
Jilava şi aşteptau să fie judecate.

Însă, pe 27 noiembrie, pe când se proceda la exhumarea trupului
lui Codreanu, îngropat în incinta închisorii unde fusese strangulat,
legionarii îşi pierduseră cumpătul şi îi asasinaseră în celulele lor, cu
focuri de pistol, pe cei şaizeci şi cinci de suspecţi.

Vestea a aruncat ţara în ghearele groazei. Asta era, aşadar, „înalta
linie morală“ a Legiunii, pe care o lăudase Horia Sima în discursul





